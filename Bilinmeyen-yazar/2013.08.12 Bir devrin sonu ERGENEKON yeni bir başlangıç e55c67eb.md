# Bir devrin sonu; ERGENEKON yeni bir başlangıç

*Bilinmeyen-yazar 2013.08.12*

<div class="news-detail-text-todays">
 <div>
 </div>
 <div>
 </div>
 <div id="newsSpot">
  <font class="detail-spot">
   <em>
    <strong>
     Mahkûmiyet kararları bir son değil, başlangıç. Ergenekon cephesinin böyle gördüğü muhakkak. Aynı şeyi demokrat cephe adına söylemek biraz zor.
    </strong>
   </em>
  </font>
 </div>
 <div id="newsText">
  <font class="detail-text">
   <p>
    <span>
     <strong>
      BÜLENT KORUCU
     </strong>
    </span>
   </p>
   <p>
    Ergenekon’un silahlı terör örgütü olduğu iddiası mahkeme tarafından tescil edildi. Yargıtay, yerel mahkemenin kararını onarsa demokratikleşme ve normalleşme konusunda hatırı sayılır mesafe alınmış olacak.
   </p>
   <p>
    <a href="http://web.archive.org/web/20131217071817/http://medya.aksiyon.com.tr/aksiyon/2013/08/12/aksiyon-ergenekon-eki-web.pdf" target="_blank">
     <img alt="" height="288" src="http://web.archive.org/web/20131217071817im_/http://medya.aksiyon.com.tr/aksiyon/2013/08/12/ergenekon-pdf.jpg"/>
    </a>
    Yargı, yetki ve görevi gereği somut olgu, kişi ve eylemleri değerlendiriyor.
   </p>
   <p>
    Ama hepimiz biliyoruz ki Ergenekon her şeyden önce bir zihniyet. Ve bu zihniyet tasfiye edilmedikten sonra kendini yenilemiş türlerinin ortaya çıkmasını engellemek mümkün değil.
   </p>
   <p>
    Yargının bu konuda yapacakları ise sınırlı. Kararların çetelere yönelik caydırıcılığı ve demokrat cepheye aşılayacağı cesareti küçümsemiyoruz. Fakat bataklık kurutulmazsa sineklerle mücadele geçici bir rahatlamanın ötesine geçmez.
   </p>
   <p>
    Tam tersine ‘iş bitti, mücadele kazanıldı’ rehaveti, başladığımız noktaya götürür. Daha kötüye gitmemiz de kuvvetle muhtemel.
   </p>
   <p>
    Bataklığı kurutmak ise mahkeme kararlarına ve yargı camiasının kelle koltukta yürüttüğü mücadeleye sahip çıkmakla olur.
   </p>
   <p>
    <img alt="" height="830" src="http://web.archive.org/web/20131217071817im_/http://medya.aksiyon.com.tr/aksiyon/2013/08/12/aksiyon-ergenekon-kapaklari.jpg"/>
    Daha ötesinde mücadelenin her alanda devam edeceği mesajı verilmeli. Siyaset kurumuna ve toplumsal dinamiklere önemli görevler düşüyor. Ergenekon türü yapıların düşman tanımı içinde ilk sırada siyaset duruyor. Devleti yönetme hakkını elinde tutan meşru güçler biat ettirilerek ya da diz çöktürülerek etkisiz hale getiriliyor. Toplumu kafalarına göre kesip biçerek şekil verecekleri bir meta olarak görüyorlar. Amaçlarına hizmet edecek her yolu da mübah biliyorlar. Binlerce gencin sağ-sol çatışmalarında hayatını kaybetmesi, Bahriye Üçok ve Uğur Mumcu’nun katledilmesi, Danıştay saldırısı basit ayrıntılara dönüşüyor.
   </p>
   <p>
    Elbette herkes gibi mahkeme de hata yapabilir. Hukukun kendi içinde bunları düzeltecek mekanizmaları var. Medya ve kamuoyu da eleştiri hakkını kullanabilir. Ancak pireyi gerekçe yapıp yorganı yakmaya çalışanlara karşı dikkatli olmak zorundayız. İyi niyetli eleştirilerin yanında ilk günden beri süreci sabote etmeye, sulandırmaya çalışanların performansı gözden kaçmıyor.
   </p>
   <p>
    Eşsiz cunta koleksiyonumuzla dünya darbe literatürüne ülke olarak katkımız malum! Buna rağmen Finlandiya’da yaşadığımıza inandırmak için uğraşıyorlar. Sanki darbeleri Mars’tan gelenler yapmış gibi mahkûm olan genelkurmay başkanını temize çıkarmak üzere dört koldan faaliyet yürütülüyor. Cerrahlık günahsızlıkla eşdeğerde diyeceğim; orada da standart tutturulamıyor. Mehmet Haberal cerrah da Kemal Alemdaroğlu kasap mı? Neden onu beyaz önlüğüyle manşetlerde göremiyoruz?
   </p>
   <p>
    Naip Hâkim Hüsnü Çalmuk’un Genel-kurmay’ın teslim ettiği hard disklerden hazırladığı kapsamlı raporu hatırlamak gerekiyor. Sadece o rapor bile psikolojik harp ve toplum mühendisliğinin boyutlarını göstermeye yeter. Duruşmalar boyunca sanıklar ve avukatları teknik ve hukuki savunma yerine kamuoyunu etkilemek için çabaladı. Zor olanı tercih ettiler. Belki de başka seçenekleri yoktu. Geldiğimiz noktada kısmen başarılı oldukları anlaşılıyor. Kamuoyunun büyük çoğunluğunun her şeye rağmen ilgisi ve hassasiyeti sürdü. Yargı camiasının en büyük dayanağı da buydu. Aksi halde birkaç hâkim ve savcının şahsi mücadelesi haline getirip davayı mahkûm edeceklerdi.
   </p>
   <p>
    Mahkûmiyet kararları bir son değil başlangıç. Ergenekon cephesinin böyle gördüğü muhakkak. Aynı şeyi demokrat cephe adına söylemek biraz zor.
   </p>
   <hr/>
   <h3>
    <strong>
     <img alt="" src="http://web.archive.org/web/20131217071817im_/http://medya.aksiyon.com.tr/aksiyon/2013/08/12/kapak-busra-analiz.jpg"/>
    </strong>
   </h3>
   <h2>
    <span>
     Örgüt var, darbeye teşebbüse müebbet
    </span>
   </h2>
   <p>
    <strong>
     <em>
      Mahkeme, uzun ve zorlu bir yargılama sonunda, soruşturmanın başladığı günden beri yapılan “Ergenekon diye bir örgüt var mı, yok mu?” tartışmasına noktayı koydu. Bu örgütün hükümete karşı darbe teşebbüsünde bulunduğunu da verdiği cezalarla gösterdi.
     </em>
    </strong>
   </p>
   <p>
    <span>
     <strong>
      BÜŞRA ERDAL
     </strong>
    </span>
   </p>
   <p>
   </p>
   <p>
    Tarihî Ergenekon davası, uzun ve zorlu bir yargılamanın sonunda 5 Ağustos’ta karara bağlandı. Mahkeme, soruşturmanın başladığı günden beri yapılan “Ergenekon diye bir örgüt var mı, yok mu?” tartışmasına noktayı koydu. “Ergenekon Terör Örgütü vardır.” dedi.
   </p>
   <p>
    Bu örgütün, hükümete karşı darbe teşebbüsünde bulunduğunu da verdiği cezalarla gösterdi. 22 iddianamenin birleştirildiği davada 275 sanıktan 21’i beraat etti, 4 kişinin dosyası firari oldukları için ayrıldı. 3 kişi de öldüğü için haklarındaki kamu davası düştü. Netice olarak eski Genelkurmay Başkanı İlker Başbuğ’un da aralarında bulunduğu 247 sanık, “darbe teşebbüsü, terör örgütü üyeliği, patlayıcı madde bulundurmak, kişisel verileri hukuka aykırı bir şekilde elde etmek, devletin gizli belgelerini ele geçirmek” gibi çeşitli suçlardan mahkûm oldu.
   </p>
   <p>
    <img alt="" height="402" src="http://web.archive.org/web/20131217071817im_/http://medya.aksiyon.com.tr/aksiyon/2013/08/12/ergenekon1.jpg"/>
   </p>
   <p>
    Bunun yanında 17 sanık tahliye edildi ve bunlar arasında CHP Milletvekili Prof. Dr. Mehmet Haberal’ın da yer alması tartışmalara sebep oldu. Mahkemenin niye böyle karar verdiğini gerekçeli karar açıklandığında öğreneceğiz. Bugün ise bu kararın nasıl çıktığına ve hukuki boyutuna ilişkin tespitlerde bulunabiliyoruz.
   </p>
   <p>
    12 Haziran 2007’de Ümraniye’deki bir gecekonduda 27 el bombasının bulunmasıyla başlayan soruşturma ve 20 Ekim 2008’de Silivri’de başlayan dava ile ilgili yerel yargı süreci tamamlandı. İstanbul 13. Ağır Ceza Mahkemesi’nce Silivri’de yapılan yargılamada 275 sanık yaklaşık 600’den fazla duruşmada hâkim karşısına çıktı. Günlerce savunma ve sorgular yapıldı, tanıklar dinlendi. Savcıların esas hakkındaki mütalaayı hazırlaması ve son savunmaların da alınmasıyla artık gözler mahkeme heyetine yöneldi. Türk hukuk tarihinde ilk kez adı konularak yapılan bir derin devlet yargılamasında sıra mahkemenin hükmüne kalmıştı. Bu nedenle 5 Ağustos 2013 tarihli duruşma çok önemliydi. Bu anlamda, 5 Ağustos günü karar nasıl çıktı, Silivri’de mahkeme salonunda neler yaşandı ona bakalım.
   </p>
   <p>
    Günler öncesinden hem medyada hem de sokaklarda “Silivri’yi basma” çağrıları olunca, karar yoğun güvenlik önlemleri altında açıklandı. İstanbul Valiliği ve mahkemenin ortak hareket etmesiyle, Silivri’deki karar duruşmasına izleyici alınmadı. Sabah çok erken saatlerde, hatta gece 3’ten itibaren gazeteciler Silivri’nin yolunu tuttu. Cezaevine gidişte sadece E-5 karayolu açıktı. TEM’den girişler ise kapatılmıştı. E-5’te ise geniş bir güvenlik koridoru oluşturulmuş, sadece sarı basın kartı olan gazeteciler içeri alınıyordu. Buradaki güvenlik aşılınca bu kez mahkeme binasının önünde sarı basın kartı kontrolü yapılıyordu. Gazeteciler beşer beşer içeri alındı. İlerleyen zamanda ise gazetecilerin direnmesiyle sarı basın kartı olmayanlar da salona girebildi. Mahkeme her ne kadar “İzleyici alınmayacak” kararı verse de Cumhuriyet Halka Partisi’nden kalabalık bir milletvekili grubu, Türkiye Barolar Birliği ve İstanbul Barosu yönetim kadroları mahkeme salonundaydı. Bazı gazeteciler de “izleyici” kontenjanından mahkemedeydi. Bunu da bu gazetecilerin karar açıklanırken not almak yerine slogan atma, mahkemeyi yuhalama davranışlarından anlamış olduk.
   </p>
   <p>
    Sabah saat 10 sularında avukatlar, gazeteciler ve “izleyiciler” salona alındı. 12.00’de salona gelen sanıklar da alkışlarla karşılandı. Sanıklar ile avukatlar ve izleyiciler arasına jandarma görevlileri sıralandı. Hem dışarıda hem de salonda güvenlik had safhadaydı. Bu sırada duruşma başlayana kadar sanıklar ile izleyiciler arasında ilginç diyaloglar yaşandı. Bu sırada Mustafa Balbay’ın “Sıcak bir sonbahar geliyor!”, İbrahim Özcan’ın da “Anayasa Mahkemesi ile bizim için pazarlık etmeyin!” diye bağırmaları dikkat çekiciydi. Bu tür diyaloglar sürerken önce davanın üç savcısı Mehmet Ali Pekgüzel, Nihat Taşkın ve Murat Dalkuş, daha sonra Başkan Hasan Hüseyin Özese, üye hâkimler Sedat Sami Haşıloğlu, Hüsnü Çalmuk, Fatih Mehmet Uslu, Ercan Fırat ve Nihat Topal’dan oluşan mahkeme heyeti salona geldi. Duruşma başladı.
   </p>
   <p>
    Mahkeme başkanı, sanıkları ve izleyicileri taşkınlık yapmamaları  konusunda uyardı. Başkan hemen devamında da 503 sayfalık kararın özetini okumaya başladı. Kararda önce, sadece “terör örgütü üyeliği”nden mahkûm olanlar, devamında ise bu suçun yanında “patlayıcı madde bulundurmak, kişisel verileri ele geçirmek, devletin yasaklı belgelerini yayımlamak” gibi suçlardan mahkûm olanlar açıklandı. En sona ise “darbe teşebbüsü ve cinayet” suçlarından ceza alanlar kaldı. Yani mahkeme, en hafiften ağıra doğru sıralama yapmış oldu.
   </p>
   <p>
    <strong>
     En ağır ceza Danıştay saldırısına
    </strong>
   </p>
   <p>
    Dikkat çeken mahkûmiyet kararlarının başında ise Danıştay saldırısını gerçekleştiren ve azmettirenlere verilen cezalar geldi. Danıştay saldırganı Alparslan Arslan hem darbe teşebbüsü hem de cinayetten 2 kez ağırlaştırılmış müebbet ve 90 yıl hapis cezası aldı. Saldırının azmettiricisi olmakla suçlanan Muzaffer Tekin ise 2 kez ağırlaştırılmış müebbet ve 117 yıl hapis cezasına çarptırıldı. Yine Veli küçük 2 kez ağırlaştırılmış müebbet ve 99 yıl hapis cezası aldı. Danıştay saldırısıyla ilgili en çok tartışılan da şüphesiz Osman Yıldırım’ın 9 yıl hapis cezası alıp tahliye edilmesi oldu. Yıldırım’ın dosyadaki durumu diğer sanıklarınkinden farklıydı. Dosyada Ümit Sayın, Ulaş Özel ve Yüksel Dilsiz gibi Yıldırım da “etkin pişmanlık” hükmünden faydalandığı için cezası dörtte üç oranında azaltılmıştı. Aslında Yıldırım normal şartlarda “terör örgütü üyeliği” suçundan 15 yıl hapse çarptırıldı ama indirime gidildi. Modern hukuk sistemi, örgütlü suçlarda, örgütü çökertecek bilgi veren sanığa ceza indirimine gidiyor. Çünkü bu şekilde suç yapıları deşifre oluyor ve daha kolay mücadele imkânı doğuyor. Ergenekon davasında da 4 sanık bu yolu tercih ettiği için az ceza aldı. Yıldırım’ın aldığı ceza, Ankara 11. Ağır Ceza Mahkemesi’nde laiklik karşıtı “türban cinayeti” gerekçesiyle aldığı müebbet hapis ile karşılaştırılıyor ve eleştiriliyor medyada. Halbuki Ankara’daki Danıştay davası, somut gerçekten uzak, derin araştırılma yapılmadan kurgu bir dava olarak bitirilmişti. Bu tespiti, daha en başta Yargıtay 9. Ceza Dairesi’nin kararın doğru olup olmadığına bakmadan davayı Ergenekon davası ile birleştirmesi de doğruluyor.
   </p>
   <p>
    Mahkeme, 5237 sayılı yeni TCK’nın 312. maddesine göre 22 sanığı, 765 sayılı eski TCK’nın 147. maddesine göre de 10 sanığı “darbe teşebbüsü” suçundan mahkûm etti. Doğu Perinçek, Sevgi Erenerol, Kemal Kerinçsiz ve Tuncay Özkan’ın aralarında bulunduğu 10 sanık ağırlaştırılmış müebbet, 9 sanık da müebbet hapis cezası aldı. İbrahim Şahin, Adli Tıp raporuyla cezai ehliyetinin sınırlı olduğu tespiti nedeniyle indirimli cezaya çarptırıldı. 193 sanık ise terör örgütü üyeliğinden ceza aldı. 34 sanığın terör örgütünün üst düzey yöneticisi olduğu tespit edildi.
   </p>
   <p>
    <strong>
     İnternet Andıcı hafif bir eylem mi?
    </strong>
   </p>
   <p>
    Davada diğer tartışma da İlker Başbuğ’un “darbe teşebbüsü” suçundan müebbet hapis cezası alması, Mehmet Haberal’ın ise 12 yıl 6 ay hapis alarak tahliye edilmesi ekseninde gelişti. Bu da tamamen hukuk tekniği ve mahkemenin takdiri ile alakalı. İlker Başbuğ, iddianamede Nisan 2009 tarihli andıç ile hükümete yönelik kara propaganda siteleri kurdurduğu için “darbe teşebbüsü” ile suçlandı. Bu site Genelkurmay Karargâhı’nda hazırlanmış ve Başbuğ’a arz edilmişti. Bunu ilk söyleyen Dursun Çiçek idi. Daha sonra Korgeneral Mehmet Eröz, Orgeneral Hasan Iğsız gibi isimler de andıcın komutana arz edildiğini mahkemede açıkladı. Dolayısıyla andıç, komuta kademesi içinde hiyerarşik olarak yapılmış bir eylemdi. Bu noktada 5237 sayılı TCK’nın 312. maddesinde “hükümete karşı darbe teşebbüsü” suçunun cezası ağırlaştırılmış müebbet hapis. Mahkeme de bu suçun tek yaptırımı olan müebbet hapis cezasını verdi. Hatta Başbuğ duruşmalara çıkmadığı, savunma yapmadığı halde indirime de gidip müebbet hapse dönüştürdü. Haberal’ın durumunu ise biraz farklı değerlendirdi. Savcılık genel olarak örgütlü suçlarda suçun bitiş tarihini şüphelinin yakalandığı tarih olarak belirtir. İddianamede Haberal için suçun bitiş tarihi de yakalandığı 13 Nisan 2009 olarak gösterildi. Aynı zamanda bu tarihe kadarki eylemlerinden hakkında “ağırlaştırılmış müebbet” istendi. Ama mahkeme, Mehmet Haberal için suç tarihini eski TCK’nın yürürlükte olduğu 2005’ten önce olarak belirledi. İddianamede Haberal’ın 2005’ten sonraki Hurşit Tolon ve Sinan Aygün’le diyalogları, Kanal B’nin yayıncılığı Ergenekon Terör Örgütü eylemi olarak yazılmıştı. Ama mahkeme bunları yeterli görmemiş ki 2005’ten önceki darbe teşebbüsü suçunun cezası olan 15 yıldan 20 yıla kadar hapis cezası üzerinden karar verdi. Yine uzun süre mahkemeye gelmeyen, hastanede kalan Haberal’a aynı Başbuğ gibi ceza indirimi yaptı. Bütün bu tartışılan konuları anlamak için de mahkemenin gerekçeli kararını beklemek gerekecek.
   </p>
   <p>
    İstanbul 13. Ağır Ceza Mahkemesi, ceza ve tahliyelerin yanında 5 sanık hakkında suç duyurusunda bulunarak yeni soruşturma başlamasının da önünü açtı. Şener Eruygur, Tuncay Özkan, İbrahim Şahin, Durmuş Ali Özoğlu ve Kemal Aydın’ın terör örgütü liderliğinin sabit olduğu ancak örgüt üyelerinin eylemleriyle ilgili de cezalandırılmaları gerektiği ancak ilgili sevk maddeleri yazılmadığı için yeniden iddianame hazırlanmasını istedi. Bu amaçla Terörle Mücadele Kanunu (TMK) 10. maddesiyle görevli İstanbul Cumhuriyet Başsavcılığı’na suç duyurusunda bulundu.
   </p>
   <p>
    Sonuç olarak, yerel mahkeme süreci tamamlanmış oldu. Yargılama süresince sanıklar onlarca kez Avrupa İnsan Hakları Mahkemesi (AİHM)’ne başvurdu. AİHM, bunlardan 8’inde karar verip delil ve tutuklamalar konusunda hukuka aykırı bir durum olmadığı tespitinde bulundu. Bu da savcıların iddialarının güçlülüğünü, iddianamelerinin haklılığını gösterirken, mahkemenin de karar vermesini kolaylaştırdı. Mahkeme, ceza verirken duruşmalarda hakaret, gerginlik ve mahkemeyi yok sayma tavırlarına rağmen yine de indirime gitti. Bu şekilde, sanıklara karşı yumuşak yaklaşımda olduğunu gösterdi. İddianamelerde istenenden daha az cezalar verildi. Bu kararın, 60 CHP milletvekilinin olduğu bir salonda açıklandığı düşünüldüğünde, siyasi baskıyı da bir kenara not etmek gerek.
   </p>
   <p>
    Bundan sonra ise dosyanın ikinci safhası, yani temyiz aşaması var. Bazı sanıklara taleplerinden az ceza verilmesi savcıları hemen harekete geçirdi. Savcılar; Mehmet Haberal, Levent Ersöz, Mustafa Balbay gibi isimlere az ceza verilmesine itiraz etti. Gerekçeli karar açıklandığında temyiz edecekler. Aynı şekilde sanıkların da -beraat edenler dışında- temyiz edeceği aşikâr. Bu açıdan, önce Yargıtay Başsavcılığı tebliğname hazırlayacak, sonra da Yargıtay 9. Ceza Dairesi dosyayı inceleyecek. Sonuç olarak bir süre daha Ergenekon davası gündeme gelmeye devam edecek.
   </p>
   <hr/>
   <h3>
    <strong>
     <img alt="" src="http://web.archive.org/web/20131217071817im_/http://medya.aksiyon.com.tr/aksiyon/2013/08/12/ilker-basbug.jpg"/>
    </strong>
   </h3>
   <h2>
    <span>
     Ergenekon’dan sonra...
    </span>
   </h2>
   <p>
    <em>
     <strong>
      Türk yargısının en önemli kararı, bambaşka gündemler içinde boğuşurken yakaladı bizi. Eski defterler yeniden açıldı, davanın Türkiye’nin dönüşümündeki rolü tespit edildi. Peki ya sonrası? Şimdi bunu konuşuyoruz.
     </strong>
    </em>
   </p>
   <p>
    <em>
     <strong>
      <span>
       <strong>
        MUHSİN ÖZTÜRK
       </strong>
      </span>
     </strong>
    </em>
   </p>
   <p>
   </p>
   <p>
    Ergenekon davası, 2007’de cumhurbaşkanlığı seçimi arifesinde yaşanan cinayetler, büyük siyasi skandallar ve 27 Nisan e-muhtırası sonrasında başladı. Dava, asker ve yargı vesayeti kuşatması altındaki Ak Parti’nin, bu meşum halkayı kırmasında birincil önemde roller üstlendi. 22 müebbetli kararın açıklandığı 2013 yazının en önemli gündem konusu ise önümüzdeki yıl yapılacak cumhurbaşkanlığı seçimiyle ilişkili bir sonbahar kaosunun bizi beklemekte olduğu. Oysa Türkiye’de ne çok şey değişmişti!
   </p>
   <p>
    Ergenekon operasyonları, AK Parti’nin muktedir olma çabası içinde olduğu yıllara rastlıyor. 2007’de olduğu gibi siyasi iktidara yönelik bürokratik elitten doğrudan bir müdahale ihtimalinden söz edilmiyor olması, bu rastlantının bünyeye iyi gelmesinden kaynaklanıyor. Yani Ergenekon davası, tarihî blokun kırılması ve siyasi iktidarın muktedir olmasının yolunu açmıştı. Bazılarına göreyse bu, 2-3 yıl öncesinde tamamlanmış bir misyon.
   </p>
   <p>
    Üniformalar içinde siyasi dizayna yeltenenleri kapı gibi bir İlker Başbuğ sendromu bekliyor artık. Elbette dava henüz bütünüyle sona ermiş sayılmaz. Yeni dönemin siyasi yapısı gereği asker dahil olmak üzere devletin en üst kademesi son Yüksek Askerî Şûra’da (YAŞ) olduğu gibi hükümetin inisiyatifiyle belirleniyor. Yani yeni bürokratlar Erdoğan’ın çalışmak istediği ve seçtiği isimler. Bu yer yer yeni dokunulmazlar durumunu ortaya çıkarsa da en azından bunun sorumluluğunu üstlenen bir siyasi iktidar var.
   </p>
   <p>
    <img alt="" height="365" src="http://web.archive.org/web/20131217071817im_/http://medya.aksiyon.com.tr/aksiyon/2013/08/12/kapak-muhsin-2.jpg"/>
   </p>
   <p>
    Davayla ilgili siyasi desteğin ‘ilerleme, duraklama ve gerileme’ dönemleri olsa da, mahkemeler yoluyla vesayet sistemine neşter vurulurken sonuçları göğüsleyen iktidar partisiydi. Hükümet Sözcüsü Hüseyin Çelik’in, “Ergenekoncular tutuklandığından beri Türkiye’de faili meçhul, siyasi cinayet yok. Devlet adına infaz yok.” sözü kayıtlara geçti. İlk defa bir darbe girişimi nedeniyle ceza kovuşturmasına uğrayan ve bundan dolayı ağır ceza alan paşalar gerçeği Türkiye’de yeni ve başka bir dönemin başlamasına yol açtı, açacak. Edebiyatçı kimliğinin ötesinde devlet mevhumunun bir bileni olan Rasim Özdenören’e göre Ergenekon davası, hukuk devleti olma yolunda Türkiye’ye dev bir adım attırdı. Ona göre dava, ordudaki temizliğin yolunu açtı. Yani aslında daha başlangıç bu. Suçlu bulunup ve hüküm verilen ordu mensupları üzerinden de ordu tümüyle şaibe altında kalmaktan kurtarıldı.
   </p>
   <p>
    <img alt="" height="220" src="http://web.archive.org/web/20131217071817im_/http://medya.aksiyon.com.tr/aksiyon/2013/08/12/kapak-muhsin-1.jpg"/>
    Darbelerin yargılanması Ergenekon’la başlasa da her şey bu davayla sona ermeyecek. Girilmeyenler bahsinin başında 27 Nisan e-muhtırası var. Dava kararının açıklanmasıyla kriminal olaylara karışmışlığı aşikâr isimlerin aldığı cezalara yönelik neredeyse hiç itiraz yükselmedi. Özel Harp Dairesi ve faili meçhuller sırada bekliyor. Bu çerçevede Ergenekon’un varlığının en büyük delili gerçekleşmiş müdahaleler ve cinayetler olarak ‘93 darbesi’ olduğu gibi durmakta. Yani Ergenekon’un her şeyiyle başarılı olduğu zirve yıllarına girilemedi. Biraz da Ergenekon sayesinde Türkiye, 90’lar karanlığını henüz fark etmiş, belki de yüzleşmek için cesaretini henüz toplayabilmişti. Faili meçhuller ve Kürtler üzerinden yaşanan iktidar savaşları Ergenekon’a konu edilememiş, konu edilse dahi Atilla Yayla’nın anlatımıyla Kürt cephesinde şaşırtıcı bir ilgisizlikle karşılanmıştı.
   </p>
   <p>
    <strong>
     Darbeciye ceza muhalefet için şans!
    </strong>
   </p>
   <p>
    Türkiye’de darbeler dönemi, bürokratik seçkinler lehine sandıktan iktidar çıkmadığı bir ana rastlıyor. Darbeler bir tür muhalefet biçimi olurken, bir şekilde darbeye, o da değilse bile darbenin tesis ettiği devlete yaslanan bir muhalefet görüntüsü veriyor CHP. Ve bu durum sandıkta sürekli kaybetmenin de yolunu açıyor. Bülent Ecevit darbeye karşı durabildiği için 70’li yıllar bu zincirin halkası değil. Darbe girişimine gelen ağır cezalar, sivil ve güçlü bir muhalefet için imkân doğurdu. Sözgelimi Gezi’de ‘darbe’ dillendirenler ile sivil eylem yapanlar ayrışacaktır. Bu, sivil olanın lehine bir gelişme. Bu yüzden Mümtaz’er Türköne, “Bu mahkeme kararı iktidarı değil, muhalefeti güçlendirir.” diyor. Ergenekon’la mücadele içindeyken daha da güçlenen iktidar, dava bittiğinde daha fazla demokrasi sunmak zorundadır. Ergenekon’dan umut kesildiği için de sivil muhalefet, iktidar karşısında tek seçenek olacaktır.
   </p>
   <p>
    Asker-sivil ilişkileri, son YAŞ kararlarında da izlendiği gibi, fiyakalı ve yeni bir tanımla ‘demokratik teamüller’ üzerinden şekilleniyor artık. Balyoz davasına konu olan generaller emekli ediliyor ya da terfileri durduruluyor, siyasi iktidar beraber çalışacağı genelkurmay başkanını belirleme iradesi gösterebiliyor. Bu önemli bir aşama. Asker-sivil ilişkilerinde çatışmalı evreden uyumlu evreye geçildiğinde ise Uludere olayı patlak verdi. Asker-sivil arasındaki gerginlik hükümet lehine sona erdi. Askerin doğrudan hükmettiği devlet gücünün el değiştirmesiyle devletin bütün faaliyetlerinde gözler hükümete dönüyor artık. Değişen Türkiye’nin, değişen sorunlarıyla baş etmek için yeni yollar üretme zorunluluğu var artık. Öte yandan, müdahale girişimleri ve Ergenekon davasıyla birlikte Türkiye’nin en temel sorunu olan Kürt meselesinde asker geriye çekilirken yeni aktörler Emniyet ve MİT oldu. Bu konuda hükümetin köklü bir siyasetinin olmaması zamanla bu iki kurum arasında anlayış farklılığını ve gerilimi doğurdu ki henüz etkisini yitirmiş değil.
   </p>
   <p>
    Ergenekon, siyasi arenada savcı ve avukat ikilemi üretti. İktidar partisi davanın savcısı, ana muhalefet partisi de avukatıydı! Bu ikilem, siyasi bir yargı olayının daha da siyasallaşmasına yol açtığı gibi, ana muhalefet için açık farkla bir dezavantaj üretti. Ana muhalefetin darbe girişimini savunur pozisyonda olması, iktidarın işini kolaylaştırdı. AK Parti zamanla başta üstlendiği savcı rolünden sıyrılsa bile, CHP’nin davanın avukatlığı parantezinde kaldığı pekâlâ söylenebilir.
   </p>
   <p>
    <strong>
     Artık reformlara hız verilmeli!
    </strong>
   </p>
   <p>
    Genel kanaat, davayla birlikte Ergene-kon’un bitmediği yönünde. İlk kez darbeye teşebbüs yargılandı ama 27 Mayıs, 12 Mart gibi darbelere dokunulmadı. Geçmiş darbe süreçlerinin ötesinde halihazırda Ergenekon’un canlı olduğu, yargılanan ve ceza alanların artık etkisiz kalan ‘eskiler’ olduğu, asıl gövdeye ulaşılmadığı kanısı yaygın. Bir de örgütün zamanla devlet teamüllerinin ana belirleyicisi olması, yani bir tür devlete dönüşmüş olması söz konusu. ‘Demokratik devlet’in inşa edilmesinin aciliyeti buna dayanıyor. Üç-beş kişiden oluşan bir çetenin ötesinde görünür- görünmez devlet yapısı inşa edilmiş olması, yeni siyasal bir dizaynı gerekli kılıyor. Ergenekon üreten bir sistem, ancak köklü reformlarla bertaraf edilebilir.
   </p>
   <p>
    6 yıl içinde devlet üzerindeki egemenliğini sürdürmek için pervasızca cinayet işleyen bir kesim tasfiye edildi. Aynı zamanda emri altında çalıştığı siyasi iktidarı alttan alta bitirme faaliyetleri yapan askerî bürokrasi deşifre oldu. Bunun sonuçları var elbette. Taraf yazarı Lale Kemal’in askerî kaynakları, bir değişimin olduğunu söylüyor. Darbe planlarının artık cezasız kalmadığının görülmeye başlanması, pek çok subayda sivil iradeye saygı katsayısının giderek artmasına ve asli görevlerine odaklanmayı içselleştirmesine yol açmış. Kemal’e göre bu durum, hükümetin askerî reformlara, TSK’nın da Soğuk Savaş şartlarına göre konuşlandırılmış yapısını yeniden yapılandırmasına hız vermesini gerektirmektedir.
   </p>
   <p>
    Ergenekon davası, Türk yargı sistemine ait arızalardan ari değildi. Uzun tutukluluktan masumiyet karinesine kadar kamuoyunu fazlasıyla meşgul eden pek çok konu çıktı ortaya. Mahkeme, davanın siyasi boyutunu yönetmekle yükümlü değil elbette ama sözü edilen Ergenekon yapısının kendi lehine kamuoyu üretmediği de söylenemez. Bir kamuoyu inşa etme ustası olan derin devlet, yargılandığı mahkeme sürecindeki defolardan büyük bir siyaset devşirebildiğinin örneklerini gösterdi. Kararların açıklanmasıyla her kesimde, o meşhur yarışmada olduğu gibi ‘boş hissediyorum, dolu hissediyorum’ tarzı değerlendirmeler kendini gösterdi. Mahkemeye karşı güvensizlik pompalanmış ama mahkeme kararını bu etkiden bağımsız vermişti. En büyük tartışma İlker Başbuğ‘a verilen müebbet kararı üzerinden dönüyor. Görevdeyken Ankara Temsilcisi olarak Başbuğ’la iyi ilişkiler kurduğu anlaşılan gazeteci Abdulkadir Selvi’nin değerlendirmesi şöyle: “Ama İlker Paşa ne yaptı? Beraber çalıştığı AK Parti hükümetini devirmek için, İnternet Andıcı ve İrtica ile Mücadele Eylem Planı hazırlanması talimatını verdi… İlker Paşa’nın altındakiler mahkemedeki ifadelerinde, Genelkurmay Başkanı’nın talimatı üzerine bu işleri yaptıklarını itiraf ederek İlker Paşa’yı yaktılar… Jandarma Kriminal Laboratuvarları’nda yapılan incelemelerde, İrticayla Mücadele Eylem Planı üzerindeki ıslak imza tespit edildi… Eğer bir Genelkurmay Başkanı emrinde çalıştığı hükümeti devirmek için andıç düzenletiyor, eylem planları hazırlatıyorsa, bütün demokrasilerde bunun adına darbe suçu denir. Bu açıdan bakınca, İlker Paşa kendi kendini yaktı.”
   </p>
   <p>
    Ergenekon davası, sadece darbeyi ve onun siyasi tasarımlarını boşa çıkarmadı. 1960’tan itibaren darbenin kurduğu askerî vesayet devleti bir imtiyazlar dünyası ve geniş bir sosyoloji üretti. Devlet gücünü kendi hizmetinde gören, biraz da o devlet gücünün mütemmim cüzü gibi davranan, onun varlığını destekleyen bir kesim… Son tahlilde askerin varlığı üzerinde kendi geleceğini kuran kesimler için sonun başlangıcı demekti Ergenekon. 2007’de, aslında 27 Mayıs’tan beri inşa edilen ve 90’lar siyasetinin temel sonucu olan darbe sosyolojisi sonuç verdi. Cumhuriyet mitingleri AK Parti’nin iktidardan edilmesi için tertiplenirken, o topluluk darbe davalarının doğal karşıtı oldu. 12 Eylül referandumu gibi Türkiye’nin hızlı dönüşüm yıllarında taraftarlıklar kutuplaşmaya evrilirken ulusalcı siyaset bir hayli kitle kazandı. Bir seçim kazanmaya yetmese bile! Bu kutuplaşma, Gezi olayı ile birlikte eksen kaymasına uğrarken, 2014’ün en belirleyici unsuru şimdiden.
   </p>
   <p>
    Devletin derinliklerinden siyasi iktidara gelen hamlelerin aşılmasında o vakte kadar varlığı bilinmeyen cesur savcıların rolü büyük oldu. Tabii emniyet bürokrasisi de buna dahil. Cüretkâr darbe girişimlerine karşı cesur bir karşılık verildi Ergenekon davasıyla. Cesur savcılardan bahis açıldığında anlatılabilecek bir hikâyemiz var çok şükür. Her ne kadar davanın sembol ismi Zekeriya Öz, kararlar açıklanırken adliyenin temizlik işlerinden sorumlu başsavcılık görevini yürütüyor olsa bile. Temizlik işlerinden anlıyor ne de olsa!
   </p>
   <hr/>
   <p>
    <strong>
     <img alt="" src="http://web.archive.org/web/20131217071817im_/http://medya.aksiyon.com.tr/aksiyon/2013/08/12/kapak-busra-1.jpg"/>
    </strong>
   </p>
   <h2>
    <span>
     Ergenekon, siyasi olduğu kadar hukuki bir davadır
    </span>
   </h2>
   <p>
    <strong>
     <em>
      Yazdığı haberler üzerine hakkında açılan 75 dava yüzünden son beş yılı Silivri ile Bakırköy Adliyesi arasında geçen Büşra Erdal, ‘Kafası Karışanlar İçin Ergenekon’ kitabını yazdı. Ona göre, davanın siyasi olması, aynı zamanda hukuki olmasını engellemez.
     </em>
    </strong>
   </p>
   <p>
    <strong>
     <em>
      <span>
       <strong>
        MEHMET ÖZDEMİR
       </strong>
      </span>
     </em>
    </strong>
   </p>
   <p>
    Büşra Erdal, Ergenekon soruşturması ve dava sürecini en yakından takip eden gazetecilerden biri. Bir taraftan süreçle ilgili gelişmeleri takip etti, bir taraftan da ‘gizliliği ihlal’ gerekçesiyle kendisine açılan onlarca davayla başa çıkmaya çalıştı. Bu yüzden, sürecin ilk günlerinde Beşiktaş Adliyesi ile Bakırköy Adliyesi arasında, son beş yılda da Silivri ile Bakırköy Adliyesi arasında mekik dokudu. Son altı yılı yollarda ve mahkeme salonlarında geçti, evine çok az uğradı. Kararın açıklanmasına günler kala ‘Kafası Karışanlar İçin Ergenekon’ adlı kitabı yayımlandı. Zaman Gazetesi Yargı Muhabiri Erdal ile kitabını ve Ergenekon davasının bilinmeyen ayrıntılarını konuştuk.
   </p>
   <p>
    <strong>
     <img alt="" height="312" src="http://web.archive.org/web/20131217071817im_/http://medya.aksiyon.com.tr/aksiyon/2013/08/12/kapak-busra-kitap.jpg"/>
     -Kitabın adına bakılırsa Ergenekon konusunda epey kafa karışıklığı olduğunu düşünüyorsunuz. Karışıklık sadece davanın büyüklüğünden, iddianamelerin çokluğunda mı kaynaklanıyor, yoksa başka etkenler de var mı?
    </strong>
   </p>
   <p>
    Aslında her ne kadar ‘kafası karışanlar için’ desek de Ergenekon’u merak eden, son 6 yılda neler oldu bilmek isteyen herkesin okuyabileceği bir kitap. Bu tabir daha çok, büyük dosya, fazla belge arasında kaybolmuş insanlara ana mevzuu, ana suçlamaları anlatmayı amaçlıyor. Öte yandan kafa karışıklığı tabii ki sadece dosya büyüklüğünden kaynaklanmıyor. Ergenekon davası, Türkiye’nin ilk derin devlet ve darbe teşebbüsü davası. Haliyle önemli insanların yargılandığı bir süreç. Bu anlamda sanık avukatları ve medyanın bir kısmı tarafından, dava üzerinden oldukça kara ve gri propaganda amaçlı yayınlar yapıldı. Kamuoyu bilinçli olarak manipüle edildi. Ben de bu kadar bilgi kirliliğinin olduğu yerde insanlara şahit olduğum ve belgelerin de doğruladığı gerçekleri yalın bir üslupla anlatmak istedim.
   </p>
   <p>
    <strong>
     -Ergenekon için ‘Herkesin bildiği sır’ tanımı yapıyorsunuz. Bu ‘herkes’in içine en çok gazeteci ve siyasetçiler giriyor; ama en fazla itiraz hatta sulandırma çabası onlardan geldi. Neden?
    </strong>
   </p>
   <p>
    Evet, aslında Ergenekon ‘herkesin bildiği bir sır’ idi. Başta da gazeteci ve siyasetçilerin... Susurluk kazasından sonra medyada ilk kez Ergenekon ismi çıkıyor, bunu Ergenekon davasında mahkûm olan Erol Mütercimler söylüyor. Bunu bazı gazeteciler kitap haline de getirdi. Ama 2007’ye gelindiğinde, o yapı ‘ulusalcı’ ideolojiyle yargı önüne çıkmaya başladığında, 90’larda Ergenekon karşıtı olanların birden Ergenekon’un yanında olduğunu gördük. Bunun sebebi çeşitli. Öncelikle 90’lardan kalma, kafasında derin devleti sadece ‘Susurluk’ ile özdeşleştiren, ondan bir adım öteye gidemeyen bir solculuk var. Derin devleti; polis, siyasetçi ve ülkücü kökenli ‘faşist’ tetikçilerden oluşan yapı diye düşünüyorlar. Bu yapının 2000’lerde kendi ideolojilerine yakın kişilerden oluştuğu da ortaya çıkınca inkâr politikasına geçtiler. İkinci olarak da bu Ergenekon yapısının içinde olup da savcılık tarafından deşifre edilememiş isimler yine sulandırma, itibarsızlaştırma ve hatta davayı bitirme çabalarını sürdürüyor bence.
   </p>
   <p>
    <strong>
     -Sanıklar ve onları savunanların daha çok kitap yazdığı görülüyor. Onlar mı çalışkan, iddiaların haklılığına inananlar mı tembel?
    </strong>
   </p>
   <p>
    Ergenekon davasının haklılığına inanan kesimde hem tembellik hem de kendine güven var belki. Zaten savcılar iddianameleri yazdı, mahkeme de yargılıyor, medyada bu davanın haklılığını yüksek sesle söyleyen bir taraf da var diye tembellik yapılıyor sanki. Diğer taraftan sanıklar ve Ergenekon yapısını destekleyenler ise kendilerince bir ölüm-kalım savaşı veriyor. Bu anlamda onlar daha fazla asılıyor. Böyle bir gerçek var. Benim açımdan ise tembellik belki bir nebze olabilir ama asıl sebep kapsamlı bir davalar silsilesini takip ettiğim için yazmaya fırsat bulamamam. Balyoz davası bitince kitaba yoğunlaştım ve tamamlayabildim. Ama o kadar kapsamlı bir dosya ve Türkiye’nin yıllardır beklediği bir süreçti ki bunu kamuoyuna iyi anlatmak gerekiyor. Burada da iş gazetecilere düşüyor.
   </p>
   <p>
    <strong>
     -‘Bu siyasi bir davadır’ sözü sık duyduğumuz eleştirilerden biri. Özellikle CHP her fırsatta bunu dile getiriyor. Dava gerçekten siyasi mi?
    </strong>
   </p>
   <p>
    Evet, Ergenekon davası, ‘siyasi’ bir dava. Çünkü darbe, özünde siyasi bir suç. Bu anlamda hükümeti, halkın seçtiği iktidarı düşürmeye, ortadan kaldırmaya ya da iş göremez hale getirmeye dönük eylemleri konu alan bir dava. Ama aynı zamanda hukuki bir dava.
   </p>
   <p>
    <strong>
     -Bunu biraz açabilir misiniz?
    </strong>
   </p>
   <p>
    Bir davanın siyasi boyutunun olması hukuki olmadığı anlamına gelmez. Terör örgütü davaları da bir boyutuyla siyasidir. Dolayısıyla burada önemli olan davaya dair niteleme değil, davanın kanuna uygun işleyip işlememesidir. Ergenekon davasında da Türk Ceza Kanunu’nda yer alan suçlardan Ceza Muhakemesi Kanunu’na göre yargılama yapılmıştır. Dolayısıyla hukuki bir davadır.
   </p>
   <p>
    <strong>
     -Sanık tarafının bir iddiasına göre bu dava polisin bir komplosu. Oysa kitapta polisin soruşturmayı başlatan Savcı Zekeriya Öz’e epey direndiğini anlatıyorsunuz. Bu daha önce bilinmediği için mi ifade edilmedi?
    </strong>
   </p>
   <p>
    Ergenekon soruşturması birden başladı ve genişledi. Başında ‘Ergenekon’ ismi de pek bilinmediği için soruşturma sürecinin ayrıntılarıyla ilgilenilmedi. Ben sonradan yaptığım araştırmalarda bu detaylara ulaşınca kitapta yer verdim. Hakikaten dosyadaki belgelerin izini sürüp hukuki muhakemesini yapınca ve net bilgiye ulaşınca bu tür komplo teorilerinin yerle bir olduğunu görüyorsunuz. Yani Ergenekon’un polis kumpası, komplosu olduğunu dosyadaki deliller, tanıklar, yani somut bilgiler yalanlıyor.
   </p>
   <p>
    <strong>
     -Yine kitabınızdan Savcı Öz’ün hem Emniyet’e hem Genelkurmay’a hem de MİT’e direnerek soruşturmanın üstüne gittiğini öğreniyoruz. “Sonun Ferhat Sarıkaya gibi olur!” diye korku pompalanmasına rağmen ondaki motivasyonun kaynağı ne idi?
    </strong>
   </p>
   <p>
    Bu motivasyon tamamen Öz’ün kişiliğiyle alakalı. Bazı insanlar için ‘Kimseye eyvallahı olmayan’ tanımlaması yapılır ya, Zekeriya Öz de tam buna uyuyor. Birden kendini hiç beklemediği, ummadığı belgelerin arasında buluyor. Bu belge ve dokümanların izini sürerek Ergenekon’a ulaşıyor. İnatçı bir yapısı var. Bir kere elindeki soruşturmaya inanmışsa sonuna kadar peşini bırakmayan bir savcı. Bu özelliği, sadece Ergenekon soruşturmasında değil, diğer işlerinde de görülüyor. Mesela, yıllar önce ‘Serpil öğretmen’ isimli bir kızın tecavüz edilip öldürülmesi davasında mahkûm olanlar aftan faydalanarak serbest kalmıştı. Savcı Öz hemen itiraz edip tutuklattırdı bu vahşi suçu işleyenleri. İdealist bir savcı olarak kanunları sonuna kadar uygulayan bir isim.
   </p>
   <p>
    <strong>
     -Bu davanın bir özelliği de iddianamelerin çok uzun olmasıydı ki, 2 bin 500 sayfayı bulanlar oldu. Özel bir sebebi var mıydı?
    </strong>
   </p>
   <p>
    Ergenekon bir soruşturma olarak ilk kez gündeme gelmişti. Daha önce bu konuda yazılmış bir iddianame yoktu. Devasa bir yapılanma, devasa belge ve dokümanlar olunca ortaya böyle iddianameler çıktı. Bir de benim fikrime göre, savcılar Ergenekon soruşturmasında ele geçen delillerin gözden kaçmaması için tamamına yakınını kısmen ya da aynen iddianameye koydu. Bazı deliller klasörlerde olursa gözden kaçabilirdi, o yüzden böyle bir yol izlediler tahmin ediyorum. Hem sorgulamalar sırasında mahkeme heyeti sanıklara soru sorarken bazı sanıkların “Bu delil iddianamede yok.” diye itiraz ettiğine şahit olduk. Hâlbuki dosyada vardı ve soru sormak için de bu yeterliydi ama buna bile itiraz edildi. Bu da savcıların haklı olduğunu gösterdi.
   </p>
   <p>
    <strong>
     -Dönemin Genelkurmay Başkanı Hilmi Özkök, davanın seyrini sanıklar aleyhine çok etkiledi; fakat bazı sanıklar susmakla eleştirip tanık olarak mahkemede dinlenmesini istedi.
    </strong>
   </p>
   <p>
    Özkök mahkemeye geldi. 2-3 Ağustos 2012’de iki gün boyunca ifade verdi ve hayli çarpıcı açıklamalarda bulundu. Ayışığı, Yakamoz gibi darbe planlarının slayt halinde kendisine ulaştığını söyledi. Şener Eruygur’u da uyardığını yine mahkemede açıkladı.
   </p>
   <p>
    <strong>
     -Geçen hafta kararlar açıklandı; ama hâlâ bir kesim yıllardır tekrarlanan eleştirileri sıralıyor: Sanıklar neyle suçlandığını bile bilmiyordu. Savunma için yeterli süre verilmedi. Birbiriyle alakasız insanlar aynı örgütten sayıldı. ÖYM’ler kaldırıldı, yargılama meşru değil… Haklılık payı yok mu hiç?
    </strong>
   </p>
   <p>
    Bu tür iddialar davanın başından beri çeşitli şekillerde dile getirildi ve hâlâ getirilmeye devam ediyor. Ne ile suçlandıklarını bilmediğini söyleyen bazı sanıklara Avrupa İnsan Hakları Mahkemesi cevap verdi. Sanıklara suçlarının anlatıldığını söyledi kararında. Savunma için de en çok süre verilen dava idi Ergenekon. Özel Yetkili Mahkemeler kaldırıldı ama geçici madde ile ellerindeki davalara bakmaya devam ettiler. Hukuken meşrular yani. Sonuç olarak bu ve benzeri savunma argümanları, sanıkların kamuoyu algısını değiştirmeye yönelik çalışmaları. Manipülasyon yapılıyor yani.
   </p>
   <p>
    <strong>
     -Mehmet Haberal’a verilen ceza bazılarınca az bulundu ve sürpriz olarak değerlendirildi. Sizi şaşırtan başka kararlar oldu mu?
    </strong>
   </p>
   <p>
    Mehmet Haberal kararı şaşırttı evet. Ama bu uygulama sadece Haberal’a yapılmadı. Mustafa Balbay, Levent Ersöz, Sinan Aygün gibi isimlerin 2005’ten önceki eylemleri darbe teşebbüsü sayıldı ve eski kanundan mahkûm oldular. Eski kanunda darbe teşebbüsünün cezası 20 yıla kadar hapisken; yeni kanunda ağırlaştırılmış müebbet hapis. Savcılar yeni kanuna göre ceza istedi, mahkeme eski kanuna göre bu sanıkları cezalandırdı. Bu beklenmedik bir durumdu.
   </p>
   <p>
    <strong>
     -Siyaset dahil farklı kesimlerden yargıya çok baskılar oldu. Hatta ÖYM’ler kaldırıldı, savcı ve hâkimler tayin edildi, şimdi HSYK’nın yapısı değiştiriliyor. Karara bakılırsa mahkemenin bunlardan etkilenmediğini söyleyebilir misiniz?
    </strong>
   </p>
   <p>
    Davanın başından beri mahkemeye yönelik çok baskı yapıldı. Hakaretler, tehditler, medya yayınları ve siyasilerin tavırları hep mahkemeye yönelik baskıydı. Son bir yıl içinde de fiziki saldırılarla mahkeme yıkılmak bile istendi. Baskın girişimleri oldu. Tüm bu gelişmelere bakıldığında mahkeme epey soğukkanlı bir şekilde davayı bitirdi diyebiliriz.
   </p>
   <p>
    <strong>
     -İtalya’daki Gladyo davası 10 yılda tamamlanabildi ve 7 bin kişi yargılandı. Bizde ise aktif soruşturma safhası daha 4’üncü yılda bitti, yargılanan kişi sayısı da İtalya’ya kıyasla çok az. Hangisi anormal?
    </strong>
   </p>
   <p>
    Aslında Türk Ergenekon’u İtalyan Gladyosu’ndan daha komplike bir yapı. İdeolojik kökleri ve toplumda siyasi karşılığı var. Bu açıdan bakıldığında bizdeki anormal tabii ki. Savcı Zekeriya Öz’ün elinde açık soruşturmalar varken görevinden alınması, bu anormalliğin zaten tescili.
   </p>
   <p>
    <strong>
     -Kitabınızda ‘Cesaret bulaşıcıdır’ diyorsunuz, Zaman’a verdiğiniz röportajda da Ergenekon’un bitmediğini söylüyorsunuz. Buradan soruşturmaların devam edeceğine inandığınızı çıkarabilir miyiz?
    </strong>
   </p>
   <p>
    ‘Cesaret bulaşıcıdır’ sözünü o dönem Ergenekon ve Balyoz gibi süreçleri götüren savcılar için söylemiştim. ÖYM’lerin kapatılmasının bu cesareti kırdığını düşünüyorum. Ergenekon’un bitmediği de bir gerçek. Bu anlamda ikisini bir arada değerlendirdiğimde Ergenekon soruşturmasının devam edip etmeyeceğini bilemiyorum ama etmesini temenni ediyorum. Hem savcılığın da Şener Eruygur, Tuncay Özkan gibi beş sanık hakkında suç duyurusu var. Belki o da bir başlangıç olabilir.
   </p>
   <p>
    <strong>
     -Meslek hayatınızın yarısı Ergenekon’la geçmiş ve aleyhinizde 75 ceza davası açılmış. Davayı takip etmekten yorulduğunuz, bıktığınız dönemler oldu mu?
    </strong>
   </p>
   <p>
    Bıkma değil ama yorulma oldu. Beşiktaş’ta Ergenekon’la ilgili bir gelişme olurken Bakırköy Adliyesi’nde kendi duruşmama gitmek zorunda kalıyordum. Günde 4, haftada 12 duruşmam oluyordu. Bu da çok yorucuydu. Zamanın büyük bölümünü çalışmaya değil, savunma yapmaya ayırıyorduk.
   </p>
   <p>
    <strong>
     -Tercih hakkı size bırakılsa bundan sonra Ergenekon’la ilişkinizi nasıl belirlersiniz?
    </strong>
   </p>
   <p>
    Örgüt bitene kadar soruşturmanın sürmesini temenni ettiğime göre, kendimi de bu süreçten ayrı tutamam. Yine soruşturma ve dava aşamalarını takip ederim.
   </p>
   <hr/>
   <h3>
    <strong>
     <img alt="" src="http://web.archive.org/web/20131217071817im_/http://medya.aksiyon.com.tr/aksiyon/2013/08/12/kapak-emre-oguz-1.jpg"/>
    </strong>
   </h3>
   <h2>
    <span>
     Ergenekon davası Türkiye için fırsat ama...
    </span>
   </h2>
   <p>
    <em>
     <strong>
      AB, Ergenekon davasının, bir yandan Türkiye demokrasisi için bir fırsat olduğunu vurgularken, diğer yandan siyasi emellere alet edilmesinden endişe duyuyor. Son dönemde yapılan açıklamaların dili incelendiğinde bu endişenin arttığı görülüyor.
     </strong>
    </em>
   </p>
   <p>
    <em>
     <strong>
      <span>
       <strong>
        EMRE OĞUZ - Stockholm
       </strong>
      </span>
     </strong>
    </em>
   </p>
   <p>
   </p>
   <p>
    İstanbul 13. Ağır Ceza Mahkemesi’nin geçen hafta içerisinde verdiği Ergenekon kararları, dünyanın birçok bölgesinde olduğu gibi Avrupa’da da yakından takip edildi. Kararların açıklanmasının akabinde bir açıklama yapan Avrupa Birliği’nin Genişlemeden Sorumlu Üyesi Stefan Füle’nin sözcüsü Peter Stano, “Komisyon verilen kararlar da dahil olmak üzere Ergenekon davasıyla ilgili bütün yargılama sürecini yakından takip etmiştir ve etmeye devam etmektedir. AB, münferit mahkeme kararlarının içeriğiyle ilgili herhangi bir yorum yapmaz. Ancak aday ülke olan Türkiye’deki yargı sürecinin işleyişini AB standartlarının ışığında yorumlar. Bu kapsamda AB Komisyonu birçok fırsatta savunma hakkı, uzun tutukluluk süreleri ile aşırı uzun ve çok genel iddianamelerle ilgili endişelerini dile getirdi. Türkiye’nin, AB standartlarına uyum sağlamak ve yargıya güveni artırmak için savunma hakkının uygun kullanımını güvence altına alması gerekmektedir. Adil, bağımsız ve hesap verebilir yargı sistemi, olgun ve işleyen bir demokrasinin temel dayanağıdır.” dedi.
   </p>
   <p>
    Soruşturmanın başladığı 2007’den bu yana sık sık Ergenekon’un Türkiye demokrasisi için önemli bir fırsat olduğunu belirten AB’nin, kararların hemen akabinde yaptığı bu açıklama, akıllara “Acaba AB’nin Ergenekon davasına yaklaşımı değişti mi?” sorusunu getiriyor. Bunu anlayabilmek için ise davanın 6 yıllık sürecine ve bu süre içerisinde AB tarafından yapılan açıklamalara bir bütün halinde bakmakta fayda var.
   </p>
   <p>
    Hatırlanacağı üzere davanın ilk duruşması 20 Ekim 2008’deydi. Daha öncesinde ise yapılan operasyonlarda aralarında emekli Tuğgeneral Veli Küçük, İşçi Partisi Genel Başkanı Doğu Perinçek, İstanbul Üniversitesi Rektörü Prof. Dr. Kemal Alemdaroğlu, emekli orgeneraller Şener Eruygur, Hurşit Tolon, gazeteci Tuncay Özkan, eski İstanbul Organize Suçlarla Mücadele Müdürü Adil Serdar Saçan’ın da bulunduğu çok sayıda kişi gözaltına alınmış ve Yargıtay, Ankara 11. Ağır Ceza Mahkemesi’nin verdiği kararı bozarak 17 Mayıs 2006’da gerçekleştirilen ve Kıdemli Hâkim Mustafa Yücel Özbilgin’in hayatını kaybettiği Danıştay Saldırısı davasının Ergenekon’la birleştirilmesine karar vermişti. Öte yandan aynı dönemde Yargıtay Cumhuriyet Başsavcısı Abdurrahman Yalçınkaya, ‘laiklik karşıtı eylemlerin odağı haline gelmek’ ile suçladığı AK Parti hakkında Anayasa Mahkemesi’nde kapatma davası açmıştı.
   </p>
   <p>
    Böyle bir ortamda Türkiye ile AB arasındaki ilişkiler, önceki yıllara nazaran oldukça durgun bir seyir izliyordu.  AB, 2008’in ilk yarısını AK Parti’nin kapatılması istemiyle açılan davanın neticesini beklemekle geçirirken; diğer taraftan Ergenekon davasını da yakından takip etmişti. Soruşturmanın başladığı ilk günden bu yana Ergenekon davasına muhalif bir duruş sergileyen CHP, AB’nin Türkiye İlerleme Raporu’nda davayla ilgili olumsuz bir ifade kullanmasını ya da hiç yer vermemesini bekliyordu.  Zira AB’nin zikredeceği olumsuz bir ifade Türkiye’deki kamuoyunun Ergenekon davasının meşruiyetini ciddi şekilde etkileyebilir, hiç yer vermemesi ise iddia edildiği kadar önemli bir dava olmadığı düşüncesinin yayılmasına sebep olabilirdi. 5 Kasım 2008’de ilerleme raporunu yayımlayan AB, CHP’nin beklentilerini boşa çıkardı.  Raporda, Ergenekon davasının ‘ölçeği bakımından Türkiye demokrasisi için bir ilk’ olduğu vurgulanıyordu.
   </p>
   <p>
    İlerleyen süreçte Ergenekon davası, Türkiye’de gündemi belirlemeye devam etti. 29 Nisan 2009’da dönemin Genelkurmay Başkanı İlker Başbuğ’un Genelkurmay Karargâhı’nda düzenlediği ‘iletişim toplantısı’ çok konuşuldu. Polenezköy’de Ergenekon zanlısı Bedrettin Dalan’a ait arazide yapılan aramalarda 15’i dolu 22 LAW silahı bulunmasının (21 Nisan 2009) akabinde gerçekleştirilen bu toplantı, yaklaşık 2 saat sürmüştü. Toplantı boyunca defaatle Ergenekon davasını hedef alan Başbuğ, ele geçirilen cephanelerle ilgili olarak “Bunlar silah değil, boru!” demişti. Bağbuğ, bu toplantıdan yaklaşık 2 ay sonra da ‘Kaos Planı’ olarak bilinen ‘İrtica ile Mücadele Eylem Planı’nı da ‘kâğıt parçası’ olarak nitelemişti. Bu kritik süreçte gözler yeniden AB’ye çevrilmişti. Zira AB’den gelecek Başbuğ’u destekler mahiyette bir açıklama, davayı oldukça farklı bir mecraya çekebilirdi. Ancak AB, 14 Ekim 2009’da yayımladığı ilerleme raporunda tam tersini yaptı. Raporda, Başbuğ’un açıklamalarına atıfta bulunularak “Türk Silahlı Kuvvetleri’nin bazı kıdemli mensupları, yetki alanları dışında kalan konularda açıklamalar yapmışlardır.” deniliyor, askerin siyaseti ve yargıyı tesir altında bırakmaya yönelik girişimcileri sürdürmesi eleştiriliyordu. Askerî personelin, Ergenekon soruşturmasıyla ortaya çıkan hükümet karşıtı eylemlere katılmış olduğu iddiasının da ciddi kaygılara neden olduğunun belirtildiği raporda ayrıca şu ifadelere yer veriliyordu: “Ergenekon, Türkiye’de, bir darbe teşebbüsünü derinlemesine inceleyen ilk davadır ve demokratik kurumları istikrarsızlaştırmayı amaçladığı iddia edilen bir suç örgütü hakkında yürütülen en kapsamlı soruşturmadır. Bunun yanı sıra eski bir Genelkurmay Başkanı da ilk kez, kendi isteğiyle, tanık sıfatıyla ifade vermiştir.”
   </p>
   <p>
    Bu arada ilerleyen süreçte bazı sanıklar tarafından Ergenekon yargılamalarının Avrupa İnsan Hakları Sözleşmesi’ne aykırı olduğu iddiasıyla Avrupa İnsan Hakları Mahkemesi’ne (AİHM) yapılan başvurunun reddedildiğini de hatırlatmakta da fayda var.
   </p>
   <p>
    Diğer taraftan AB, Ergenekon davası hakkında haber yapan gazeteciler hakkında açılan davalardan rahatsızlık duyuyordu. Bu davaların Türkiye’deki ifade özgürlüğüne dair endişeleri artırdığı ve medya üzerindeki yoğun baskının bir ürünü olduğu çeşitli vesilelerle ifade ediliyordu. 2010 ilerleme raporunda da bu konuya değinilmiş ve Türkiye’de Ergenekon davası ile ilgili haber yapan gazeteciler hakkında 4 bin 91 soruşturma bulunduğu belirtilmişti. Raporda söz konusu davaların medyada ‘otosansüre’ neden olabileceği uyarısında bulunuluyordu.
   </p>
   <p>
    Ergenekon davası sürecinde AB’yi rahatsız eden bir diğer konu davaya bakan savcılar Zekeriya Öz, Fikret Seçen ve Ercan Şafak’ın Hâkimler Savcılar Yüksek Kurulu (HSYK) tarafından değişik görevlere tayin edilmesi olmuştu. Bu rahatsızlık 2011 ilerleme raporunda da ifade edildi ve söz konusu tayinlerin ‘yargı organlarının ve hükümetin soruşturmanın ele alınış şekliyle ilgili rahatsızlığının yansıması’ olarak görüldüğü belirtildi.
   </p>
   <p>
    AB’nin davaya bakışında kırılma noktası, gazeteciler Nedim Şener ve Ahmet Şık’ın Oda TV’de yapılan arama sonunda tutuklanması oldu. Türkiye-AB Karma Parlamento Komisyonu Eşbaşkanı Helene Flautre’in iki gazetecinin gözaltına alınmasıyla ilgili derin endişe duyduğunu, Şener ve Şık’ın yaptıkları araştırmacı gazetecilik çalışmalarının uluslararası düzeyde kabul gördüğünü, bu isimlerin darbe planlayıcı ulusalcı hareketlerle bağlantılı olabileceklerine inanmanın zor olduğunu ifade etmesi, bakışın kırılma noktasını oluşturdu. Ergenekon cephesinin yıllarca dile getirdiği ‘Muhalifler ve basın susturuluyor’ iddiası ilk kez AB cephesinde karşılık bulmuş oldu. Gezi Parkı eylemleri ve sonrasında yaşanan olaylar da Avrupa’daki Türkiye algısını ciddi şekilde etkiledi.
   </p>
   <p>
    Görüldüğü üzere AB, Ergenekon davasının bir yandan Türkiye demokrasisi için fırsat olduğunu vurgularken; diğer yandan siyasi emellere alet edilmesinden endişe duyuyor. Son dönemde yapılan açıklamaların dili incelendiğinde bu endişenin arttığı görülüyor. Bunu AB’nin Genişlemeden Sorumlu Üyesi Stephen Füle’nin sözcüsü Peter Stano’nun Ergenekon kararlarının açıklanmasının akabinde yaptığı açıklamada da görmek mümkün. Temelde AB, Ergenekon davasının esasına ilişkin bir tutum değişikliği içerisinde değil. Ancak Türkiye’nin son dönemde demokrasiden uzaklaşan bir algı oluşturması, endişelerin artmasına neden oluyor. Bu çerçeveden bakınca, Ergenekon davasının önümüzdeki dönemdeki seyrinin ve AB’nin davaya yaklaşımının, Türkiye’nin genel seyriyle bağlantılı olacağı söylenebilir.
   </p>
   <hr/>
   <h2>
    <span>
     Ergenekon hakkında kim, ne demişti?
    </span>
   </h2>
   <p>
    “Eğer bu tutuklamalar, adaletin ‘devletin en derinine’ bile tatbik edileceği anlamına geliyorsa, bu harika bir haber. Henüz tam bir değerlendirme yapmak için çok erken, fakat, eğer daha önce dokunulmaz olan generallerin de mahkemelere hesap verebileceği anlamına geliyorsa, bu gerçekten cesaretlendirici bir işaret.” Andrew Duff, AB-Türkiye Karma Parlamento Komisyonu Başkan Yardımcısı, 3 Temmuz 2008 “AB üyesi olmak isteyen her ülke ordunun sivil yönetimin kontrolü altında kalmasını sağlamak zorundadır. Hiçbir AB ülkesi devlet içinde başka bir devlete tahammül edemez.” Alexander Graf Lambsdorff, Avrupa İçin Liberaller ve Demokratlar İttifakı Türkiye Raportörü, 3 Temmuz 2008  “Avrupa Birliği, Türk savcılarının, on yıl önce gerçekleşmesi mümkün olmayan bir şekilde, bazı kirli işleri ortaya çıkarmasını memnuniyetle karşılamaktadır. Bu, Türkiye’nin gösterdiği gelişmeyi ifade eder. Bunun yanında, Türkiye’nin hukukun üstünlüğü olan bir ülke olduğunu göstermesi için bir fırsattır.” Jan Marinus Wiersma, Avrupa Parlamentosu (AP) Sosyalist Grup Başkan Yardımcısı, 12 Nisan 2009 “Türkiye, ordunun güçlü söz hakkına sahip olduğu dönemden modern bir ülkeye geçiyor.” Avrupa Birliği 2010 Dönem Başkanı İspanya’nın Ankara Büyükelçisi Joan Clos, Şubat 2010  “Ergenekon davası, Türkiye’de demokratikleşme çabalarının kilidi durumundadır. Türk vatandaşları, bu soruşturmanın sonunu görmeyi hak ediyor ve bütün zanlıların adil yargılanması için gerekli tüm önlemlerin alınmasını bekliyor.” AB’nin Genişlemeden Sorumlu Üyesi Olli Rehn, Ocak 2010  “Türkiye, askeriyenin geleneksel rolünü de etkileyen bir değişim süreci yaşıyor.” Almanya’nın Türkiye Büyükelçisi Dr. Eckart Cuntz, Şubat 2011  “Arap ülkelerindeki halk hareketleri Türklerin 1950’de ‘tek parti diktatörlüğüne’ son vermesine benziyor. Mısır da Türkiye gibi ‘derin devleti’ yıkmanın çok zor olduğunu keşfedecek. İşte bu yüzden Ergenekon ve benzer soruşturmalar çok mühim.” Avrupa Parlamentosu (AP) Üyesi ve Liberal Grup eski Başkanı Graham Watson, Mart 2011  “Yargı, güncel siyasi gelişmelerden bağımsız hareket ediyor ve etmeli. Önemli olan bu dava sürecinin şeffaf ve bağımsız olması.” Alman Parlamentosu Dışişleri Komisyonu Başkanı Ruprecht Polenz, Mayıs 2011  “Ergenekon davasının geneli üzerinde şüphe uyandırma girişimi ciddiyetsizlik. Çünkü Avrupa İnsan Hakları Mahkemesi (AİHM) aralık ayında bazı tutuklama kararlarının meşruiyetine hükmetti. Ergenekon’la ilgili davalar hakkında şüpheler uyandırmaya ya da suçlamaların temelsiz olduğunu iddia etmeye kalkışmamalıyız.” Türkiye-AB Karma Parlamento Komisyonu Eşbaşkanı Helene Flautre, Mart 2012  “Askerî müdahalelerden sayısız darbe almış Türk demokrasisi için Ergenekon davasını daima fırsat olarak gördük ve bu düşüncemizi hâlâ koruyoruz.” Avrupa Parlamentosu (AP) Yeşiller Grubu Siyasi Danışmanı Ali Yurttagül, Nisan 2012
   </p>
   <p>
   </p>
  </font>
 </div>
 <div>
 </div>
 <div>
 </div>
</div>


Kaynak: [www.aksiyon.com.tr](http://www.aksiyon.com.tr:80/aksiyon/newsDetail_getNewsById.action;jsessionid=7D4630FBD0A2B8D277E1F06F13B73DC9?newsId=36276), [web.archive.org (arşiv bağlantısı)](http://web.archive.org/web/20131217071817/http://www.aksiyon.com.tr:80/aksiyon/newsDetail_getNewsById.action;jsessionid=7D4630FBD0A2B8D277E1F06F13B73DC9?newsId=36276)
