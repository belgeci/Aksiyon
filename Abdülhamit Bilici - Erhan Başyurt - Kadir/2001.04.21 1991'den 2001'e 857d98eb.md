# 1991’den 2001’e

*Abdülhamit Bilici - Erhan Başyurt - Kadir 2001.04.21*

<div>
 <p class="baslik">
  Bağımsızlığın 10 Yılı
 </p>
 <p class="spot">
  Türk cumhuriyetlerinin  bağımsızlıklarının üzerinden iyi kötü 10  yıl geçti. Geçen sürede neler başarıldı,  neler başarılamadı? Türkiye'nin bu  kardeş dünyayla 'Adriyatik'ten Çin  Seddi'ne ülküsüyle başlayan ilişkileri  bugün ne durumda?  Her yönüyle tarihi  bir miladın 10'uncu yıldönümünde  siyasi, ekonomik, kültürel ilişkileri  büyüteç altına alıyoruz
 </p>
 <p class="metin">
 </p>
 <img border="0" src="/web/20020224105738im_/http://www.aksiyon.com.tr/2001/333/resimler/Turk.jpg"/>
 <p class="metin">
  "Ben ilkokuldayken, 1950—1960'lardaki tarih kitaplarımızda şöyle yazıyordu: 'Biz Türkler Orta Asya'dan geldik. Orta Asya'da büyük kuraklık olunca Türkler dünyanın dört bir yanına dağıldılar, biz de Anadolu'ya gelen Türklerdeniz.' Tarih kitaplarımızdaki bu bilgi henüz 9—10 yaşımdayken bana pek de doğru gelmemişti. Çünkü babam ile annemin Orta Asya'dan 1920'lerde geldiklerini ve oralarda başka akrabalarımızın yaşadığını biliyordum.
 </p>
 <p class="metin">
  Demek Orta Asya'daki bütün Türkler başka yerlere göçmemiş, bir kısmı orada kalmıştı. Benim aileden gelen bu bilgim ve ilgim dolayısiyle Orta Asya ile Türkiye arasındaki ilişkilerin aslında okul kitaplarında yazıldığından daha derin ve karmaşık olduğunu daha sonraki yıllar yavaş yavaş öğrendim. Türkler öyle sanıldığı gibi 11. yüzyıldaki tek bir büyük göçle Anadolu'ya gelmemiş, Orta Asya ile Türkiye arasındaki göçler ve ilişkiler ta 1925'e kadar yüzyıllar boyu devam edegelmiş.
 </p>
 <p class="metin">
  Mesela, Mevlânâ Celâleddin Rumî gibi çok sayıda alim, yazar ve düşünürün Orta Asya'dan Anadolu'ya gelmiş olduğu ve Türkiye İstiklal Marşı'nın şairi Mehmet Akif'in bir şiirinde annesinin Buharalı olduğunu söylemesi beni şaşırtmamış, bilakis Orta Asya ile Anadolu arasındaki ilişkilerin nasıl aralıksız süregeldiği hakkındaki kanaatimi daha da kuvvetlendirmişti.
 </p>
 <p class="metin">
  Orta Asya Türkleri arasında 'İstanbul'u görmemiş isen, henüz dünyaya gelmemiş sayılırsın!' anlamında bir deyim vardır, bunun Özbekçesi şöyledir: İstanbulnı körmegen, âlemge kelmegen! Orta Asyalı hacılar Hac için Mekke'ye giderken, önce yollarını uzatarak İstanbul'a uğrar, sonra Mekke'ye giderlerdi. Bilhassa, 19. yüzyıl ortalarından 1920'lere kadar İstanbul'da çıkan gazete ve dergilerle, kitaplar Azerbaycan, Kırım, Kazan ve Orta Asya'nın Taşkent, Buhara ve Semerkand gibi büyük şehirlerine ulaşır ve aydınlar tarafından okunurdu. Orta Asya ve başka yerlerdeki Türkçe yayınlar da İstanbul'a ulaşırdı. Bilhassa Gaspıralı İsmail Bey'in "Tercüman" gazetesi İstanbul aydınları tarafından da merakla okunurdu.
 </p>
 <p class="metin">
  Orta Asya ile Türkiye arasındaki ekonomik ve kültürel ilişkiler 1925 yılında Sovyet rejiminin Orta Asya ve başka Türk yörelerinde tam anlamıyla egemen olmasından sonra birdenbire kesildi. Özellikle SSCB'nin kapılarını dış dünyaya kapaması ve Sovyetlerdeki Türklerin alfabelerinden tutarak kültür hayatının bütünüyle değiştirilmesinden sonra, Türkiye'de yaşayanların Sovyetlerdeki Türkler hakkındaki bilgileri de zamanla kaybolmaya başladı. Çok az sayıdaki bilginden başka, Türkiye'deki halk Orta Asya ile ilgilenemez oldu."
 </p>
 <p class="metin">
  Kendisi de Orta Asya kökenli bir bilim adamının hepimizin yaşadığı bu tarihi serüveni özetleyen değerlendirmesinden sonra bu dosyanın amacına geçebiliriz.
 </p>
 <p class="metin">
  Bu yıl hafızamızdaki kayıp dünya ile köprülerin yeniden kuruluşunun 10'uncu yıl dönümünü idrak ediyoruz. Aradan geçen 10 yıl içinde Orta Asya'ya her seviyeden yüzbinlerce insan gitti, geldi. 10 yıllık zaman dilimlerinde geçmişe dönüp olayları değerlendirmek hata ve sevapları ortaya koymak adetini izleyerek biz de hem bu çiçeği burnunda cumhuriyetlerin ne kadar mesafe aldığını, hem de ilişkilerimizin nereden nereye geldiğini analiz etmeye çalışacağız.
 </p>
 <p class="metin">
  Yeni zirve, yeni fırsat
 </p>
 <p class="metin">
  Türk cumhuriyetlerinin bağımsızlığının 10 yılıyla ilgili bu dosyayı anlamlı kılan önemli bir gelişme daha var. Çünkü bugünlerde İstanbul, ikinci defa Türkçe Konuşan Ülkeler Zirvesi'ne ev sahipliği yapmaya hazırlanıyor.
 </p>
 <p class="metin">
  Zirvenin bir diğer özelliği de 7'ncisinin yapılıyor olması. Dönemin Cumhurbaşkanı Turgut Özal'ın girişimi ile ilk kez 1992 yılında Ankara'da oluşturulan zirve, Özal'ın hayatını kaybettiği 1993 ile 1997 ve 1998 yılları dışında her yıl değişik bir ülkede toplanmayı başardı. 1994 İstanbul zirvesini sırasıyla, 1995 Bişkek, 1996 Taşkent, 1999 Astana, 2000 Bakü zirveleri izledi.
 </p>
 <p class="metin">
  Zirvelerin bugüne kadar somut ilerlemeler kaydettiğini söylemek biraz zor. Bu durum yalnız Türkiye'den değil dışarıdan da böyle görünüyor. Nitekim zirveleri değerlendiren Kazak siyaset bilimci Seyidahmet Kuttukadam, 1991—93 döneminde Özal'ın da etkisiyle Türk cumhuriyetlerinin ekonomi, siyaset ve diğer alanlarda güzel stratejiler ürettiğini ve günümüzdeki ilişkilerin bu temeller üzerinde ağır aksak yürüdüğünü söylüyor. Kuttukadam'a göre, Bakü'deki zirveye Türkmenistan ve Özbekistan'ın katılmaması, her zirvede aşağı yukarı aynı şeylerin konuşulup somut netice alınmaması aksaklığın somut göstergeleri.
 </p>
 <p class="metin">
  Ancak tarih boyunca bu geniş coğrafyaya yayılmış Türk devletlerini ilk kez aynı platformda buluşturmayı başarması tek başına büyük bir anlam taşıyor. Türkiye'nin 'ağabey' anlayışının ilk kez gerçekle tanıştığı ve 'egemen' devletler ilişkisini ön plana çıkarmak zorunda kaldığı zirve değerlendirildiği takdirde önemli fırsatlar sunuyor.
 </p>
 <p class="metin">
  Türkiye, üçüncü kez ev sahipliği yapacağı zirvenin her birisine ayrı liderle katılırken, bu durum diğer beş ülke için aynı değil.
 </p>
 <p class="metin">
  Azerbaycan dışındaki diğer cumhuriyetler 7 zirvede de aynı liderler tarafından temsil edildiler.   İlk zirvede Azerbaycan'ı daha sonra Suret Hüseyinov'un darbe girişimiyle iktidardan uzaklaştırılan Ebulfeyz Elçibey temsil etmişti. Kısaca Azerbaycan hariç diğer Türk cumhuriyetleri 10 yılı aynı liderlerle geride bırakıyorlar.
 </p>
 <p class="metin">
  Bölgede ilk seçimler en erken 2003 yılında gerçekleşek. Kırgızistan Devlet Başkanı Akayev'in görev süresi ile Özbekistan Devlet Başkanı İslam Kerimov'un görev süreleri 2005 yılında, Kazakistan Devlet Başkanı Nursultan Nazarbayev'in görev süresi ise 2006 yılında doluyor. Türkmen lider Saparmurat Türkmenbaşı ise, parlamento tarafından 1999'da 'ömür boyu' devlet başkanı seçilmesine rağmen, kendisi bu görevini 2010 yılında bırakacağını açıkladı.
 </p>
 <p class="metin">
  Herşeye rağmen istikrar
 </p>
 <p class="metin">
  Türk cumhuriyetlerinin 'geçiş süreci'nde aynı liderler tarafından yönetilmeleri, ulus devlet olma ve bağımsızlıklarını pekiştirebilmeleri açısından fayda sağladığı gibi, bu ülkelerin istikrarına da yardımcı oluyor. Nitekim, Türk cumhuriyetlerinin tamamı, 1991—1996 arası ekonomik gerileme dönemini atlatmayı başararak, bu dönemden sonra istikrarlı bir büyüme hızı yakalamış durumdalar. Hatta, Türkmenistan 1999 yılında yakaladığı yüzde 17.6'lık Gayri Safi Milli Hasıla büyümesi ile dünya klasmanında ilk sıraya yükselmeyi başarmış durumda. İdari istikrar, bu ülkelerin Çin ve Rusya gibi iki büyük gücün arasında, Tacikistan ve Afganistan gibi iki istikrarsızlık bölgesi yanında ülke istikrarını ve güvenliğini her şeye rağmen sürdürebilmelerine yardımcı oldu. Benzer bir durum, topraklarının yüzde 20'si işgal altında olmasına ve 1 milyon göçmen bulunmasına, Lezgi ve Talışlar'ın isyanlarına rağmen Aliyev yönetimindeki Azerbaycan için de geçerli.
 </p>
 <p class="metin">
  Türk cumhuriyetleri bugün SSCB'den ayrılan diğer cumhuriyetlerle karşılaştırıldığında aslında pek fena durumda değiller. Savaşa rağmen, Azerbaycan komşuları Gürcistan ve Ermenistan'dan iyi konumda. Kazakistan, Kırgızistan ve Türkmenistan da Ukrayna, Belarus ve Tacikistan'a göre daha iyi. Kırgızistan dışındaki ülkelerde bulunun enerji kaynakları, pamuk ve altın bu dönemi daha az zararla atlatmalarına yardımcı oldu.
 </p>
 <p class="metin">
  Azerbaycan dışındaki dört Türk cumhuriyeti topraklarını komşu ülkelerin saldırılarından korumayı başardıkları gibi, Tacikistan gibi bir iç çatışma veya etnik ayrımcı savaş yaşamadan ilk 10 yılı atlatmayı da başardılar. Gerçi, Özbekistan'da iktidara muhalif Özbekistan İslami Hareketi isimli Fergana bölgesi kökenli bir grup, yönetimi devirmek için silaha sarılmış durumda, ancak ortaya çıkan çatışmaları Tacikistan ile karşılaştırmak zor.
 </p>
 <p class="metin">
  Özbekistan'ın 'Vehhabiler' dediği söz konusu silahlı gruplar, Afganistan'daki istikrarsızlığı ve Taliban rejiminin yapısını kullanarak burada üstleniyor, Tacikistan ve Kırgızistan üzerinden sızarak eylemler gerçekleştiriyor. Özbekistan, Kırgızistan ve Tacikistan geçtiğimiz yıl bu örgüte karşı ortak işbirliği yapmışlardı. Önümüzdeki ilkbaharda bu grupların yeniden saldırıya geçmesi ihtimali bulunuyor. Dünya afyon üretiminin yüzde 75'ini karşıladığı iddia edilen Afganistan'ın istikrarsızlığı, Türk cumhuriyetlerinin istikrarını olumsuz etkiliyor.
 </p>
 <p class="metin">
  Mevcut liderlerin başarısı sayesinde eski dönemin mirası bu krizler şimdilik çatışmaya dönüşmeden engellenmiş durumda. Avrasya Stratejik Araştırmalar Merkezi Orta Asya uzmanlarından Seyfettin Erol'a göre, halihazırda Türk cumhuriyetlerini ilgilendiren 18 önemli sınır ihtilafı var.
 </p>
 <p class="metin">
  Suya karşı doğalgaz
 </p>
 <p class="metin">
  Türkmenistan ile Azerbaycan arasında da, Hazar Denizi'ndeki Azeri, Güneşli, Çirag ve özellikle egemenliği tartışmalı Kepez (Türkmenler buraya Serdar diyor ve egemenlik iddia ediyor) off—shore bölgesiyle ilgili ciddi bir kriz mevcut. Azerbaycan, ilk üç bölge ile ilgili uluslararası şirketlerle kontrat imzalarken, Türkmenistan da diğer iki bölge ile ilgili 10 milyar dolarlık bir kontrat imzalayacağını açıkladı. Hazar'ın statüsüyle ilgili tartışmalara, kıyısı bulunan Kazakistan'ı da dahil etmek mümkün.
 </p>
 <p class="metin">
  Türk cumhuriyetleri arasında bir diğer önemli potansiyel kriz konusu ise, su. Kırgızistan ve Tacikistan memba ülkeleri oldukları suyu, zaman zaman Özbekistan ve Kazakistan'a yeterli miktarda bırakmamakla tehdit ediyorlar. Nitekim Kırgızistan, Özbekistan'ın kendisine verdiği doğalgazı borçları sebebi ile kış aylarında kesmesine misilleme olarak, su miktarını üçte iki oranında kıstı. Bu kesinti sebebiyle Özbekistan'ın bu yıl 300 bin ton kadar pamuk üretimi kaybı yaşaması bekleniyor.
 </p>
 <p class="metin">
  Ah bir ulaşabilsek
 </p>
 <p class="metin">
  Bütün bu ikili ve çok taraflı sorunlar ve potansiyel krizler, Türk cumhuriyetleri arasındaki ikili ve çok taraflı ilişkilerin daha ileri aşamalarda gelişmesinin önünü tıkıyor. Mesela, Hazar Denizi'ni paylaşma krizi, Türkmenistan'ın doğalgazını Azerbaycan üzerinden Trans—Hazar boru hattı ile taşıyacak boru hattına soğuk bakmasına sebep oluyor.
 </p>
 <p class="metin">
  İran ile sınırı bulunan Türkmenistan ve Azerbaycan alternatif bir kapıya sahip olsa da diğerleri hâlâ Rusya'ya bağlı. Ancak İran'ın 'ambargolu' durumu bu kapının daha aktif kullanılmasını engelliyor. Türkmenistan ile İran arasında Meşhed—Sarahs—Tencen demiryolu hattı açıldı. Bu hatta Kazakistan da yakın zamanda katılacak. Hat tamamlanırsa, Almatı'dan Tahran'a 68 saatte ulaşılacak. Almatı ile Doğu Türkistan'ın Urumçi şehri arasında da demiryolu hattı 8 yıl önce kurulmuştu. Özbekistan ve Kırgızistan da Çin'e açılabiliyor. Azerbaycan ve diğer cumhuriyetler, Türkiye ile ya İran ya da Rusya üzerinden bağlantı kuruyor. Sarahs—Tencen demiryolu hattının Van üzerinden Türkiye'ye de bağlanması bekleniyordu, ancak bugüne kadar gerçekleşmedi. Yine, Türkiye'yi Orta Asya'ya Gürcistan üzerinden direkt bağlayacak 127 kilometrelik Kars—Tiflis demiryolu ise, her ne hikmetse 10 yıldır Türkiye tarafından gerçekleştirilemedi. Türkiye'ye direkt ulaşan tek demiryolu hattı Ermenistan üzerinden olduğu ve onunla da aramızda ambargo bulunduğu için, Türkiye'nin havayolu dışında Türk cumhuriyetleri ile direkt bir hattı bulunmuyor.
 </p>
 <p class="metin">
  Yine, Türkmenistan'ın İran'a uzanan halihazırda yılda 2 milyar metreküp, ileriki yıllarda 8 milyar metreküp kapasiteye çıkacak olan 193 kilometre uzunluğunda Kurtkui—Korpedzhe doğalgaz boru hattı var. Bu gazın Türkiye'ye İran üzerinden swap olarak verileceği de söyleniyor. Azerbaycan'ın ise, yılda beş milyon ton kapasiteli erken üretim petrol boru hattı Bakü—Supsa, Rusya'yı by—pass eden tek petrol boru hattı. Türkiye, bugüne kadar Trans—Hazar doğalgaz boru hattı ile Bakü—Ceyhan petrol boru hattını hayata geçirmeyi başaramazken, Rusya Kazak petrollerini Karadeniz'e akıtacak olan CPC (Hazar Boru Hattı) hattını kendi topraklarından geçirmeyi başardı.
 </p>
 <p class="metin">
  Kazakistan ve Kırgızistan, Rusya ile Avrasya Ekonomik Topluluğu içerisinde yer aldıkları gibi, 1992 yılında kurulan BDT Kollektif Güvenlik Anlaşması ile de Rusya'nın güvenlik şemsiyesi altında yer alıyorlar. Özbekistan, Türkmenistan ve Azerbaycan ise, Rusya'nın güvenlik şemsiyesini reddeden ülkeler. Türkmenistan, buna 'tarafsız ülke' konumunu gerekçe gösteriyor. Türkmenistan, 1997 yılında GUAM adı altında oluşturulan Gürcistan, Ukrayna, Azerbaycan ve Moldova arasındaki birliğe de katılmadı. Özbekistan ise, bu işbirliğine ancak 1999'da katıldı ve işbirliği platformunun adı GUUAM olarak değiştirildi. Rusya'nın askeri şemsiyesi dışında kalan eski SSCB üyelerinin oluşturdukları GUUAM'a, ABD ve Batılı ülkelerin desteği biliniyor.
 </p>
 <p class="metin">
  Türkmenistan yine tarafsızlığını gerekçe göstererek, Çin ve Rusya'nın yer aldığı ve 1996 yılında oluşturulan Şangay Beşlisi (geçtiğimiz yıl Şangay Forumu olarak isim değiştirdi) girişiminin de dışında yer aldı. Bu birliğe Kazakistan ve Kırgızistan, Tacikistan ile birlikte üye olurken, son terör olayları sebebi ile Özbekistan da gözlemci olarak katıldı. Kırgızistan ve Kazakistan'ın Çin ile olan sınırları, Rusya'nın askeri desteğine olan ihtiyaçlarını artırıyor.
 </p>
 <p class="metin">
  Özbekler'le kriz aşılsa artık
 </p>
 <p class="metin">
  Beş Türk cumhuriyetinin Türkiye ile birlikte yer aldığı tek güvenlik girişimi ise, Türkiye'nin üyesi olduğu NATO ile tamamı 1994 yılında imzalanan Barış İçin Ortaklık anlaşmaları. Türkiye bu sayede, bu ülkelerin subaylarına akademik eğitim verirken, askeri eğitim ve donanımlarına da yardımcı oluyor. Yine bu ülkelerle yapılan ortak tatbikatlara katılıyor. Türk cumhuriyetleri arasında, Türkiye'nin askeri olarak en iyi ilişkiye sahip olduğu ülke, Rusya ile askeri işbirliğini 1992 yılında donduran Azerbaycan. Azeri subaylar Türkiye'de eğitim görürken, Türkiye Azerbaycan'ın düzenli ordu oluşturmasına ve eğitimlerine de katkıda bulundu. Azerbaycan ile ilişkiler, Karabağ savaşı ve ülkenin topraklarının yüzde 20'sinin işgal altında olması sebebi ile giderek daha da artış gösteriyor. Ancak, Türkiye'nin bu ülke ile askeri ilişkileri bireysel olmak yerine, Gürcistan'da olduğu gibi daha çok NATO ile işbirliği kapsamında gelişiyor.
 </p>
 <p class="metin">
  Türk cumhuriyetlerinden sadece Özbekistan, Türkiye'ye subaylarını eğitim için göndermeyerek, BİO kapsamındaki eğitim programlarına katılmıyordu. Ancak geçtiğimiz yıl bu konudaki buzlar da erimeye başladı. Özbekistan ile Türkiye arasındaki ilişkilerin gerginleşmesi, Türkiye'nin 19991 seçimlerinde yüzde 10 oy alan muhalif lider Muhammed Salih'e siyasi iltica hakkı vermesiyle başladı. Türkiye'den öğrencilerini çeken Özbekistan, Türk devlet okullarını ve 6 özel okulu kapattı. 1992 yılında imzalanan Özbek—Türk liseleri anlaşması 2000 yılında sona erince, gerginlik nedeniyle süre uzatılmadı.
 </p>
 <p class="metin">
  Yine, 1999 Şubat ayında Kerimov'a yönelik suikast girişimine, Türkiye'de eğitim gören Özbek öğrencilerin de karıştığı iddiaları, ilişkilerin daha da gerilmesine sebep oldu. Hatta Kerimov, 2000 yılında yapılan Bakü Zirvesi'ne de bu sebeple katılmadı. İki ülke arasındaki ilişkiler, geçtiğimiz yıl yapılan üst düzey ziyaretler ve teröre karşı işbirliği anlaşmaları ile yeniden canlanma sürecine girdi. Türkiye Özbekistan'ın karşı karşıya olduğu teröre karşı iki uçak dolusu silah yardımında bulundu. Ankara, terörle mücadele tecrübesini Taşkent'e aktarmaya çalışıyor.
 </p>
 <p class="metin">
  Hayalci politikalar ve  Türkiye'nin bu tarihlerde yaşadığı iç istikrarsızlıklar sebebi ile arzulanan bütün hedeflere ulaşılamadı. 1996'ya kadar imzalanan 472 ikili, 43 çok taraflı anlaşmada hayata geçirilmeden bir tıkanma yaşandı. Nitekim 1997 ve 1998 yıllarında yapılmayan zirveler ile Türk cumhuriyetleri ile yapılan ticari potansiyeldeki gerileme de bu tıkanmayı doğruluyor.
 </p>
 <p class="metin">
  7. Türkçe Konuşan Devletler Zirvesi, Türkiye'nin egemen devletler arasında ilişkilere yeni bir yön vermesi için de ciddi bir alternatif sunuyor. Cumhurbaşkanı Ahmed Necdet Sezer için de ciddi bir diplomatik imtihan olan bu zirve, inşaallah başarıyla sonuçlanır.
 </p>
 <p class="metin">
  10 yıllık çok engelli ekonomi maratonu
 </p>
 <p class="metin">
  Peki Türk cumhuriyetleri 10 yılda ne mesafe aldılar? Türk devletleri uzun süre Sovyet döneminden kalan "enkazı" kaldırmakla uğraştılar. SSCB ölçeğinde yapılmış ve teknolojileri eskimiş, ekonomik ve teknik ömürleri dolmuş işletmeler çalıştırılamayacak durumdaydı. Çalışabilir olanlar ise, ekonomik olmaktan çok uzaktı.
 </p>
 <p class="metin">
  Sovyet sistemi içinde cumhuriyetleri biribirine özellikle de Moskova'ya bağımlı kılan işletmelerin kuruluş yerleri, ulaşım ve enerji nakil hatları bağımsızlık ilanından sonra yapılacak çok işin olduğunu gösteriyordu. Artık Türkmenistan'da üretilen pamuğun Ukrayna'da ipliğe dönüştürülmesi dönemi kapanmıştı. Ya da Kırgızistan'da kurulu çelik boru fabrikasının dış satım olmadan tam kapasite çalışmasının anlamı kalmıyordu. Çünkü bir haftalık üretimi Kırgızistan'ın bir yıllık ihtiyacını karşılıyordu. 	Ekonomiyi yeniden harekete geçirecek "entellektüel sermaye", insan gücü yetersizdi. Müteşebbis kültürü yoktu. Kalifiye elemanlar göçlerle azalmıştı.
 </p>
 <p class="metin">
  Küçülmeden büyümeye
 </p>
 <p class="metin">
  İşte cumhuriyetler böyle bir atmosferde, zor ekonomik sorunlarla yola çıktılar. Yeniden yapılanma dönemi de diyebileceğimiz 10 yıllık sürenin ilk yarısı, eski Sovyet cumhuriyetlerinin tümü için küçülme dönemi oldu. Büyüme ancak 1996'dan sonra başladı.
 </p>
 <p class="metin">
  Büyümede, tarım ve sanayide görülen üretim artışlarıyla enerji alanındaki dev yatırımlar etkili oldu. Son yıllarda Türkmenistan, Kazakistan ve Özbekistan'ın sanayi üretiminde önemli sıçrama yaptığı görülüyor. Önemli ölçüde yabancı sermaye çektiği gibi, sabit sermaye yatırımlarında en büyük artışın görüldüğü Azerbaycan'ın hızını, topraklarının yüzde 20'sinin Ermeni işgalinde oluşu kesti. Henüz üretime yansımamış olmakla birlikte petrol sektöründe yapılan yatırımlar, Azerbaycan'ın gelecekteki GSMH'sını sıçratacağa benziyor. Türkmenistan, Azerbaycan ve Kazakistan geçen yıl, BDT içinde rekor seviyede ekonomik büyüme gerçekleştiren üç ülke oldu. Petrol fiyatlarındaki artış da bunta etkili oldu. Ancak yine de yalnız Özbekistan, Kırgızistan ve Türkmenistan 1991 seviyesini yakalayabilmiş durumda.
 </p>
 <p class="metin">
  Türkmenistan'da doğalgaz ülkenin en önemli gelir kaynağı. Bunun yanında tekstil ve inşaat sektöründeki gelişmeler ekonomiyi canlı tutuyor. Bu cumhuriyetler arasında en küçük ekonomiye sahip Kırgızistan ise, zengin enerji kaynaklarına sahip olmamakla birlikte, serbest piyasa ekonomisini oturtmanın yollarını arıyor.
 </p>
 <p class="metin">
  Bu arada dikkat çeken bir gelişme bu ülkelerin içinde bulundukları koşullar dolayısıyla ekonomi—politik alanında ilginç denebilecek yaklaşımlar geliştirmeleri. Bunun bir örneği geçtiğimiz günlerde Türkmenistan'da Türkmenbaşı tarafından açıklanan Ruhname adlı eserde gözleniyor. Kapitalist ve sosyalist modellerin eleştirildiği kitapta, zenginin fakiri koruduğu, fakirin ise zengini kıskanmadığı bir model öneriliyor. Benzer şekilde Özbekistan'da yayınlanan ciddi ekonomi analizlerinde, globalleşmenin yıkıcı etkilerine karşı tedbir alınması, insani gelişmişlik seviyesini dikkate almadan gösterilecek ekonomik kalkınmanın ortaya çıkarılacağı problemlere değiniliyor.
 </p>
 <p class="metin">
  Yeni pazar arayışları
 </p>
 <p class="metin">
  Başlangıçta büyük ölçüde kendi aralarında mal takası olarak ticaret yapan cumhuriyetler, sonraları ticari ortaklarını artırdılar. Şimdi dış ticaretin yarıdan fazlasını BDT dışındaki ülkelerle yapıyorlar.
 </p>
 <p class="metin">
  Kazakistan ile Kırgızistan, Beyaz Rusya, Rusya ve Tacikistan'ın da dahil olduğu gümrük birliği içinde yeralıyor. Ancak bu birliğin, ülkeler arası ticaretin gelişmesinde etkili olduğunu söylemek zor. Bu yüzden geçtiğimiz yıl birliğe yeni şekil verilerek Avrasya Ekonomik Topluluğu'na dönüştürülmesi kararlaştırıldı.
 </p>
 <p class="metin">
  Azerbaycan petrol kaynaklarının dışa açılımı konusunda bugüne kadar Bakü–Supsa ve Bakü–Novorossisk petrol boru hatlarını devreye soktu. Bakü–Tiflis–Ceyhan petrol boru hattı projesinin mühendislik çalışmalarına başlandı. Şahdeniz gazının Türkiye'ye sevki için de imzalar atıldı.
 </p>
 <p class="metin">
  Kazakistan ise eski hatlara ilaveten Rusya üzerinden Karadeniz'e uzanan yeni petrol boru hattı Hazar Boru Hattı'na ilk petrolü verdi. Türkmen doğalgazını Türkiye'ye ve Avrupa'ya taşıyacak olan ve 2004 yılında hayata geçmesi için imza atılan Trans— Hazar doğalgaz boru hattı ise şu an beklemede.
 </p>
 <p class="metin">
  Ekonomiye Türk damgası
 </p>
 <p class="metin">
  Türkiye'nin Türk cumhuriyetleriyle ticaretinin yükselen bir seyir izlediğini söylemek biraz zor. Şu anki seviye, 1997 ve 1998'deki seviyelerin çok gerisinde ve toplam 1 milyar 150 milyon dolar civarında. Bu rakamlarla Türkiye, Türkmenistan ve Azerbaycan'ın ikinci–üçüncü ticaret ortağı durumunda, ancak diğer cumhuriyetlerde aşağılardayız.
 </p>
 <p class="metin">
  Türkiye'nin 1992'de açtığı 1,2 milyar dolar tutarındaki Eximbank kredileri, bu ülkelerle olan ticarete ivme kazandırmıştı, ancak geri ödemelerinde yaşanan sorunlar daha sonraki ilişkileri zora soktu.
 </p>
 <p class="metin">
  Türk özel sektörü bölgede ABD'li ve Avrupalı firmalarla rekabet ediyor. Bazı küçük çaplı yatırımlar dışında, büyük enerji projelerinde görünmese de inşaat ve tekstil başta olmak üzere hemen her sektörde Türkler var. Küçük ve orta boy işletme kültürünü Türkler'in  yerleştirdiğini söylemek abartı olmaz.
 </p>
 <p class="metin">
  GSM operatörlüğünden otelciliğe, konfeksiyondan deterjan üretimine kadar pek çok sektörde kardeş ülke vatandaşlarıyla ortak işletmeler kuruldu. 10 yıl öncesinde bakkal açamayan bölge insanı, bugün yabancı ortaklarla birlikte hipermarketler açabilir hale geldi.
 </p>
 <p class="metin">
  Resmi ağızların da sık sık ifade ettiği gibi, Türk işadamları bölgede devletin çok önündeler. Türkmenistan'daki tekstilci Ahmet Çalık gibi işadamı olarak gelip o ülkenin yönetim kademesine yükselen insanlar bile var. Bölgedeki Türk damgası dikilen modern binalarda, fabrikalarda kendisini gösteriyor. Mesela Kazakistan'ın yeni başkenti olan Astana, yüzde 70 Türk müteahhitlerin eseri. Türk müteahhitlerin toplam taahhüt miktarı 10 milyar doları geçiyor. Türk müteşebbislerin başarılarının arkasında dil, din ve soy birliğinin etkisi kadar, zor şartlarda bölgeye ilk gidenlerin onlar olmasının da payı büyük.
 </p>
 <p class="metin">
  Türk işadamının ayrıcalığı
 </p>
 <p class="metin">
  Bölge ülkelerinde açılan Türk okulları iş adamlarına cesaret verdiği gibi, bölgede faaliyet gösteren Türk şirketlerinin eleman ihtiyacının karşılanmasına da büyük katkı sağladı. Bugün ilgili branşlardan mezun gençler, donanım açısından gerek Türk gerekse yerel işadamlarının en çok tercih ettiği elemanlar. Hemen her Türk şirketinde, bu okullardan mezun anadili yanında Rusça, İngilizce ve Türkçe konuşan personele rastlamak mümkün.
 </p>
 <p class="metin">
  1999 yılında Koç'a ait bir alışveriş merkezinin açılışı için bulunduğumuz Almatı'da, üst düzey yöneticilere rehberlik yapan gencin çok iyi Türkçe konuşması dikkatimizi çekmiş ve sormuştuk: "Üniversite'yi İstanbul'da mı, yoksa Ankara'da mı bitirdin?" Cevap hepimizi şaşırtmıştı: "Maalesef Türkiye'yi hiç görmedim. Sadece burada Türk okulunda kurs aldım, Türk arkadaşlarla kaldım."
 </p>
 <p class="metin">
  Şimdiye kadar yalnız Türk özel sektörünün sahip olduğu bu ayrıcalığa şimdilerde ABD ve Avrupa şirketleri de yavaş yavaş sahip oluyorlar. Çünkü bölgedeki Batılı okul ve eğitimcilerin sayısı hızla artıyor.
 </p>
 <p class="metin">
  Türk işadamları bazı avantajların yanısıra, geçiş döneminin getirdiği pek çok sıkıntıya göğüs germek zorunda kalıyorlar. Altyapı eksikleri, hukuki boşluklar, devlette devamlılık ilkesinin ihlali, kayıtdışı ekonominin yolaçtığı haksız rekabet, alacakların tahsilindeki sıkıntılar, gümrük, vergi ve taşımacılıktaki sorunlar başta geliyor. Buna Türk insanını temsilden uzak uyanık girişimcilerimizin bıraktığı olumsuz imajı da eklemek gerekiyor.
 </p>
 <p class="metin">
  Sonuçta ilk 10 yılda ekonomi alanında önemli mesafeler alındıysa da geleceğe sağlıklı bakabilmek için bu dönemin iyi muhasebe edilmesi gerekiyor. Bu cumhuriyetleri ve Türkiye'yi biribirine bağlayan duygu ve manevi bağlar gözardı edilemez. Önemli olan, bunu bir avantaj bilip, ilişkilerde günlük siyasi kaygıları bir yana bırakarak ileriye dönük gerçekleştirilebilir ekonomik ve siyasi hedefler çizmek.
 </p>
 <p class="metin">
  Türk cumhuriyetlerin milli gelirleri toplamı şu an 150 milyar doları bulmuyor ama, enerji üretim ve pazarlamasının yoluna girmesiyle zenginler ligine girme imkanı bulacaklar. Ancak bunu yaparken petrol zengini Ortadoğu şeyhliklerine benzemek istemiyorlarsa, demokrasiyi ihmal etmemeleri gerekiyor.
 </p>
 <p class="metin">
  Nitekim bölgede Özbekistan İnsan Hakları Komitesi Başkanı Abdulmenab Polat gibi demokratikleşmeyi savunanlar, şu anda bu cumhuriyetlerin karşısında birinci tehdit olarak ortaya çıkan silahlı radikal hareketlere karşı en önemli mücadelenin meşru muhalefetin önünün açılmasıyla yapılacağını düşünüyorlar.
 </p>
 <p class="metin">
  Türk okulları fenomeni
 </p>
 <p class="metin">
  Birçok tarafsız gözlemciye göre Türkiye'nin 10 yıllık dönemde Türk dünyasında gerçekleştirdiği en büyük başarı Türk okulları. T.C. Milli Eğitim Bakanlığı'nın yurtdışındaki bütün okulların temsilcileriyle 1995'te yaptığı bir toplantının ardından yayınlanan resmi kitapçığa göre, 10 yıl içinde bölgeye 130'u özel olmak üzere toplam 142 eğitim kurumu kazandırıldı. Tümü özel 9 üniversitenin aralarında bulunduğu eğitim kurumları özel Türk firmaları, T.C. Milli Eğitim Bakanlığı ve Türk Dünyası Araştırmalar Vakfı tarafından açıldı.
 </p>
 <p class="metin">
  Özbekistan ve Türkiye devletleri arasında yaşanan diplomatik sıkıntıdan dolayı Özbekistan'daki 26 okuldan şu anda ancak 2'si faaliyet gösteriyor. Türk İçişleri ve Dışişleri bakanlarıyla Cumhurbaşkanı Sezer'in ziyaretlerinin ilişkilerde başlattığı olumlu ivme neticesinde bu ülkedeki eğitim köprülerinin tekrar kurulması ümid ediliyor.
 </p>
 <p class="metin">
  Bilgisayar, turizm, ticaret gibi özel branşlar yanında orta öğretim düzeyinde hizmet veren Türk okullarında Türkiye'deki Anadolu Liseleri müfredatı uygulanıyor. Okullar hem ev sahibi ülkenin, hem de Türkiye'nin milli eğitim bakanlıklarınca denetleniyor. Hazırlık sınıfında ve diğer yıllarda İngilizce, Türkçe, Rusça ve o ülkenin dili öğretiliyor. 9'uncu sınıf başında öğrenciler sözel ve sayısal iki gruba ayrılıyor. Sosyal dersler ev sahibi ülkenin öğretmenlerince, dil ve sayısal dersler Türk öğretmenlerce veriliyor. Din dersleri ülkeden ülkeye değişiyor. Örneğin Özbekistan'daki müfredatta din dersleri yer almazken, Türkmenistan'da Dinler Tarihi adıyla bütün dinlerin öğretimine haftada bir saat ayrılıyor.
 </p>
 <p class="metin">
  Türk cumhuriyetlerinin 10 yılını araştırırken birçok insanın siyasi, ekonomik, kültürel konularda genel değerlendirmesini aldık. 'Türkiye'nin Türk dünyasıyla ilişkilerinde en önemli unsur nedir?' sorusuna tartışmasız herkesin Türk okulları cevabını vermesi şaşırtıcıydı. İlişkilerde okulların yeri ve önemi konusunda varılan uzlaşma bütün tarafların memnuniyetinin bir neticesi.
 </p>
 <p class="metin">
  Uluslararası olimpiyatlarla tescil edilmiş başarılara imza atan Türk okullarının verdiği eğitimden hem öğrenciler, hem velileri, hem kardeş ülkelerin devlet adamları, hem de Türk devlet adamları memnun. Örneğin Kazakistan Devlet Başkanı Nursultan Nazarbayev, ülkesindeki Hoca Ahmet Yesevi, Süleyman Demirel Üniversitesi ve 24 Kazak—Türk lisesiyle ilgili olarak şunları söylüyor: "Devlet olarak bu okulları desteklemeye devam edeceğiz. Bu, kardeşliğimizi ve dostluğumuzu sürdürecek. Çünkü tarihimiz, kültürümüz, dilimiz, dinimiz ve kanımız bir. Kardeş halklar olarak bizim birbirimizi tanıyıp bilmemiz lazım. Bu nedenle gençlerin Türkiye'de okuması, Kazak—Türk liselerinin ve üniversitelerinin açılması çok önemli bir olay."
 </p>
 <p class="metin">
  Kırgızistan eski Başbakanı Amangeldi Muraliyev ise Türk okullarıyla ilgili şu değerlendirmeyi yapıyor: "İstanbul Boğazı üzerindeki köprü Asya ve Avrupa'yı birleştirmede ne görev görüyorsa Sebat da Türkiye ve Kırgızistan arasında eğitim ve kültür alanında o görevi görmekte."
 </p>
 <p class="metin">
  Dünya çapında Kırgız edebiyatçı Cengiz Aytmatov'un yorumu ise şöyle: "Kırgız—Türk liselerinde okuyan ve daha sonra mezun olacak bu gençler 21. asrın kadroları ve geleceğimizin aydın günleridiriler."
 </p>
 <p class="metin">
  İdealizmin gücü, devletin himayesi
 </p>
 <p class="metin">
  Ülke sınırları dışındaki bu okulların açılmasında ve başarılı bir şekilde işletilmesinde Türk devletinin açık desteği olmasaydı, idealist insanların çabaları yeterli olmayabilirdi. Okulların Türkiye için tek umut kaynağı olduğunu belirten Prof. Dr. Hasan Köni de bu gerçeğe işaret ederek, okulların aslında Türkiye'nin başarı hanesine yazıldığını ifade ediyor. Görev sürelerine tekabül eden bu 10 yıllık zaman içinde Özal ve Demirel'in bu okullara gösterdikleri en üst düzey himaye herkesçe biliniyor. Cumhurbaşkanı Sezer'in de basında çıkan haberlerin aksine örneğin Özbekistan gezisinde kapatılan Türk okullarının açılması yönünde istekte bulunduğu söyleniyor.
 </p>
 <p class="metin">
  Türkiye'nin bölgeye yönelik politikalarını değerlendirmek üzere geçtiğimiz yıl içinde Dışişleri Bakanlığı'nda bir istişare toplantısı yapıldı. Toplantıya Türkiye'nin Taşkent, Aşkabat, Bişkek, Duşanbe, Ulan Bator ve Bakü büyükelçileri katıldı. Başbakan, Dışişleri Bakanı ve ilgili birimlere sunulmak üzere hazırlanan raporda, Orta Asya'daki özel Türk okullarından da övgüyle bahsedildi ve şöyle denildi: ''Özel Türk okulları, bulundukları ülkenin en yüksek düzeyli eğitim veren kurumları. Bu ülkelerdeki birçok üst düzey yetkilinin çocuğu bu okullarda okuyor. Bu okullar, sağladıkları itibar ve kalite nedeniyle Türk imajının yerleşmesi açısından da olumlu katkıda bulunuyor."
 </p>
 <p class="metin">
  2000 yılı başında Başbakan Bülent Ecevit'in katıldığı Davos toplantılarında devlet, bölgedeki Türk okullarını uluslararası arenada bir prestij kaynağı olarak sunmakta sakınca görmedi. Davos Türkiye tanıtım raporunda, Türkiye'nin bölgeye sağladığı birçok katkı yanında Türk cumhuriyetleri başta olmak üzere toplam 3 bin 629 askerin Türk harp akademilerinde eğitimlerini tamamladığı, 1200 askeri öğrencinin eğitimlerine devam ettiği belirtilirken okullarla ilgili olarak da, Türk hükümetinin Balkanlar, Rusya ve Orta Asya'da değişik seviyelerde okul açılmasına yardım ettiği, halen Türk vakıf ve NGO'larının çoğunluğu Türk cumhuriyetlerinde olmak üzere 154 okul açtığı vurgulandı.
 </p>
 <p class="metin">
  İsterseniz biraz da sayısız Türk devlet adamınının okulları ziyareti sonrasındaki yaşadıkları duyguları yansıtan satırlar arasında dolaşalım:
 </p>
 <p class="metin">
  Prof. Dr. İhsan Doğramacı: "Bakü Özel Türk Lisesi'ni ziyaret etmek, Azerbaycan'da olan ziyaretimizin en çok heyecan veren olayını teşkil etti. Bu mukkaddes yuvanın kurucularına, şükranlarımı, öğretim kodrosuna, yöneticilerine, öğrenci yavrularıma sevgilerimi sunuyorum. "
 </p>
 <p class="metin">
  Dışişleri Bakanlığı Müsteşarı O. Faruk Logoğlu: "Asrın gereklerine uygun ileri düzeyde eğitim sağlamakta olduğunu bugün bizzat gördüm. Memnun oldum ve gururlandım."
 </p>
 <p class="metin">
  Bakü'deki Büyükelçimiz Kadri Ecvet Tezcan: "Türk eğitim ordusunun, öğretmenlerinin her zaman olduğu gibi Ata'larının yolunda Türk Gençliği'ni eğitme yolundaki gayretlerinin bir kez daha şahidi oldum."
 </p>
 <p class="metin">
  Kırgızistan Büyükelçimiz Muzaffer Eröktem: "Gerek yerel gerekse resmi çevrelerden Sebat hakkında çok övücü sözler duyuyorum. Sebat bu alanda önemli başarı gösteriyor ki her kesimden övgüler alıyor. Bu başarılı eğitim çalışmalarında emeği geçen herkesi tebrik ediyorum."
 </p>
 <p class="metin">
  Listeyi uzatmaya gerek var mı? Yerli, yabancı, resmi, sivil kesimlerden gelen bütün olumlu değerlendirmelerin yanında, Türk okulları gerçeğini eleştirenler de var elbette. Onlar okulların atayurttaki kardeşlerimize Türkçe öğrenimi vermesini, bayrağımızı, kültürümüzü, İstiklal Marşımızı tanıtmasını sömürgecilik olarak görüp rahatsızlık duyuyorlar. Halbuki çoğu eski tüfek solcu olan bu çevreler Sovyetler döneminde Rusya'nın bölgedeki icraatlarını 'medenileştirme misyonu' olarak görmüşlerdi.
 </p>
 <p class="metin">
  Uzun yıllar uluslararası koşullar yüzünden ayrı düşmüş iki kardeşin vuslatını, uluslararası güçlerin kan, din, kültür, tarih bağı olmadığı toplumlara yönelik uyguladığı sömürgeci politikalarıyla karıştıranların mümkünse insafa gelmeleri yoksa daha gerçekçi doneler bulmaları gerekmiyor mu?
 </p>
 <p class="metin">
 </p>
 <p class="arabaslik">
  Romantizmden realizme geçiş
 </p>
 <p class="metin">
  Türk cumhuriyetleriyle ilişkilerden sorumlu Devlet Bakanı Prof. Dr. Abdülhaluk M. Çay, geçen 10 yılı Aksiyon'a değerlendirdi.
 </p>
 <p class="metin">
  —Türk cumhuriyetleriyle ilişkilerin 10 yılını nasıl görüyorsunuz?
 </p>
 <p class="metin">
  Biz onların bağımsızlıklarına kavuşacağı günü romantik bir düşünceyle hayal ediyorduk. Bağımsızlık sonrasında ise devlet olarak şaşırıp kaldık. Daha realist politikalar uygulamanın zamanı gelmiştir. Ekonomik ilişkilerde yaşanan tıkanıklıkların altında da bu gerçek var. Abi kardeş politikalarıyla verilen sözlerin yerine getirilemeyişi, sıkıntıların en önemli nedeni. Ortak kültür ve milletin insanlarıyız ancak ayrı devletleriz. Uluslararası ilişkiler kurumlararası ilişkilere dayanır. Bu kurumsallaşmayı güçlendirmeye çalışıyoruz.
 </p>
 <p class="metin">
  —Bakanlık olarak neler yapıyorsunuz?
 </p>
 <p class="metin">
  Cumhuriyetlerinin Batı ile entegrasyonunun sağlanabilmesi için "Türk Dünyası Tahkim Kurulu"nun oluşturulması çalışmalarını başlattık. "Avrasya Sigorta Birliği"nin kurulması için çalışıyoruz. "Ekonomik Bilgi Merkezi"ni kurduk. Bölgeye yönelik yatırımlara kredi—finansman ve sigorta–garanti desteği sağlamak üzere "Uluslararası Yatırım Kredi ve Garanti Kurumu" için çalışıyoruz. "Türk Cumhuriyetleri İşadamları Kurultayı"nı topladık. Yesevi Türbesi'ni restorasyonunu bitirdik. "Orhun Abidelerinin restorasyonu"na başladık. Dışişleri'nden bakanlığıma bağlanan TİKA için bir kanun tasarısı hazırladık. Bankacılık sektöründen dışişleri personeline 17 binin üzerinde soydaşımız TİKA'da eğitim aldı. Birçok proje üzerinde çalışıyoruz.
 </p>
 <p class="metin">
  —Bölgedeki Türk okulları konusunda ne düşünüyorsunuz?
 </p>
 <p class="metin">
  Türk cumhuriyetleri bir çok konuda olduğu gibi, eğitim konusunda da sıkıntılar yaşamaktadır. Ev sahibi ülke kanunlarına uygun ve kaliteli eğitim veren özel okulların açılması kalkınmada önemli rol oynamaktadır. Özel okulları görme fırsatım oldu. İzlenimim bu okulların başarılı ve kaliteli bir eğitim yaptığı yönünde.
 </p>
 <p class="metin">
  (NEDİM YALÇIN )
 </p>
 <p class="metin">
 </p>
 <p class="arabaslik">
  AZERBAYCAN
 </p>
 <p class="metin">
  Nüfus: 8 milyon
 </p>
 <p class="metin">
  Milli para: Manat
 </p>
 <p class="metin">
  1 dolar: 4650 manat
 </p>
 <p class="metin">
  Ulusal TV sayısı: 7 (Türk tv'leri çanaksız izleniyor)
 </p>
 <p class="metin">
  Gazete sayısı: 30
 </p>
 <p class="metin">
  Memur maaşı: 50 - 100 dolar
 </p>
 <p class="metin">
  Popüler spor dalı: Futbol-güreş
 </p>
 <p class="metin">
  Meşhur yemek: Aş (70 türü olan etli pilav)
 </p>
 <p class="metin">
  1kg et: 10 bin manat
 </p>
 <p class="metin">
  1 lt benzin:
 </p>
 <p class="metin">
  1600 Manat (35 cent)
 </p>
 <p class="metin">
  1 Ekmek: Bin manat
 </p>
 <p class="metin">
 </p>
 <p class="arabaslik">
  TÜRKMENİSTAN
 </p>
 <p class="metin">
  Nüfus: 5 milyon
 </p>
 <p class="metin">
  Ortalama memur maaşı:
 </p>
 <p class="metin">
  1 milyon manat(resmi kurdan 200 dolar)
 </p>
 <p class="metin">
  Milli para: Manat
 </p>
 <p class="metin">
  1 dolar:  5200 manat (karaborsada 21,500 manat)
 </p>
 <p class="metin">
  1 ekmek: 1000 manat
 </p>
 <p class="metin">
  1 kg et: 22000 manat
 </p>
 <p class="metin">
  1 lt benzin: 400 manat
 </p>
 <p class="metin">
  Trafik rumuzu: TM
 </p>
 <p class="metin">
  1 gazete: 1000 manat
 </p>
 <p class="metin">
  Ünlü yemek: Türkmen pilavı
 </p>
 <p class="metin">
  En popüler spor: At yarışları
 </p>
 <p class="metin">
 </p>
 <p class="arabaslik">
  ÖZBEKİSTAN
 </p>
 <p class="metin">
  Nüfus: 23.2 milyon
 </p>
 <p class="metin">
  Etnik dağılım: % 77 Özbek, % 5 Rus, % 4.7 Tacik.
 </p>
 <p class="metin">
  Yüzölçümü: 447 bin km kare
 </p>
 <p class="metin">
  Milli para: Som
 </p>
 <p class="metin">
  1 $: 345 som (piyasada 900)
 </p>
 <p class="metin">
  Memur maaşı: 20 bin som
 </p>
 <p class="metin">
  1 ekmek: 65 som
 </p>
 <p class="metin">
  1 lt benzin: 160 som
 </p>
 <p class="metin">
  1 kg et: 1200 som
 </p>
 <p class="metin">
  Gazete sayısı: 10
 </p>
 <p class="metin">
  TV sayısı: 5
 </p>
 <p class="metin">
  Meşhur yemek: Özbek pilavı
 </p>
 <p class="metin">
  En popüler spor: Tenis, güreş.
 </p>
 <p class="metin">
 </p>
 <p class="arabaslik">
  KIRGIZİSTAN
 </p>
 <p class="metin">
  Nüfus: 4.8 milyon
 </p>
 <p class="metin">
  Yüzölçümü: 199 bin km kare
 </p>
 <p class="metin">
  Etnik dağılım: % 64.9 Kırgız
 </p>
 <p class="metin">
  %13.8, Özbekler %12.5
 </p>
 <p class="metin">
  Milli para: Som
 </p>
 <p class="metin">
  1 dolar: 49.5 som
 </p>
 <p class="metin">
  Ort. memur maaşı: 20 $
 </p>
 <p class="metin">
  Bir ekmek: 5 som
 </p>
 <p class="metin">
  1 kilo et: 1.8 $
 </p>
 <p class="metin">
  1 lt benzin: 15 som
 </p>
 <p class="metin">
  Gazete sayısı: 20 (günlük yok)
 </p>
 <p class="metin">
  TV kanal sayısı: 5
 </p>
 <p class="metin">
  Meşhur yemek: Beşparmak
 </p>
 <p class="metin">
  En popüler spor: Güreş, boks ve kökbörü (at futbolu)
 </p>
 <p class="metin">
 </p>
 <p class="arabaslik">
  Ord. Prof. Dr. Reha Oğuz Türkkan:
 </p>
 <p class="metin">
  Almanya ve İtalya ortak dille birleşti
 </p>
 <p class="metin">
  1940'larda Türk dünyasıyla ilgilendikleri için tabutluklar olayını yaşayan 23 kişiden hayatta kalan bir iki isimden biri olan Ord. Prof. Dr. Reha Oğuz Türkkan, Türk dünyasının bir kısmının bağımsızlığını görmekten mutlu ama 10 yılda alınan mesafeye baktığında hayal kırıklığı yaşadığını söylüyor. Eski sömürgeci Rusya ile gittikçe devleşen Çin arasında sıkışan Türk cumhuriyetlerinin birlik olmaktan başka çıkar yolu olmadığını belirten Türkkan, bunun ilk adımı olarak da ortak Türkçe ve ortak alfabeyi öneriyor: Yeni bir Türkçe yaratmak yerine Anadolu Türkçesi'ni kabul etmek daha uygundur. Almanya ve İtalya da birliğini bir lehçeyi kabul ederek çözdü. 8 yıldır bu konuda uğraşılıyor, tam bir netice alınamadı. Ortak Türkçe kabul edilmeyince Latin alfabesine geçişte de herkes kendi diline göre alfabe oluşturdu. Okullar hakkında tartışma yapılsa da ben gelecek adına çok olumlu bir yatırım olarak görüyorum. Zaten bütün eleştirilere rağmen Türk 2000 Vakfı olarak diğer işadamları ve kültür adamları yanında Fethullah Gülen'e de ödül verdik bölgeye yaptığı katkısından dolayı.
 </p>
 <p class="metin">
 </p>
 <p class="arabaslik">
  Azerbaycan'ın Milli Şairi Bahtiyar Vahapzade 10 yılı Aksiyon'a değerlendirdi:
 </p>
 <p class="metin">
  Birleşmenin önündeki engel biziz
 </p>
 <p class="metin">
  — Bağımsızlığın ilk günlerinde hangi duygular içindeydiniz, şimdi hangi duygular içindesiniz?
 </p>
 <p class="metin">
  Sovyet ittifakı zamanında Türk Cumhuriyetleri'nin birbirleriyle ilişkileri daha iyi durumdaydı. O zamanlar, "Eğer bağımsızlığımız olsaydı, ilşkilerimiz daha yakın olurdu" düşüncesini taşıyorduk. Bağımsızlığımızı kazandıktan sonra imkanlarımız arttı ancak istifade edemedik. Turgut Özal Türki cumhuriyetlere geziler düzenlemiş ve bu bana çok ümit vermişti ancak kısa zaman sonra öldü. Esasen Türk halklarında birlik problemi 19. asırda başladı. O zamanlarda yayınlanan Tercüman Gazetesi Türk dilinde basılıyor ve bütün Türki cumhuriyetler tarafından kolaylıkla okunuyordu. Bu gazetenin parolası "Dilde, fikirde, İşte birlik"ti. Bağımsızlıktan sonra bunu unuttuk.
 </p>
 <p class="metin">
  — Bunun sebebi nedir?
 </p>
 <p class="metin">
  Haydar Aliyev güzel bir konuyu vurguladı: "Biz bir millet, iki devletiz". Bu özelliği yerine getirebiliyor muyuz? Bağımsızlığımızı kazandıktan sonra 6 Türk cumhuriyetinin içinde yalnız Türkiye bizim arkamızda olmuştur. Ermenistan benim topraklarımı işgal etmiş, Türkmenistan Azerbaycan'a destek çıkacağı yerde o da toprak istiyor. Kırgızistan da Ermenistan'la yakın ilişkiler içinde. Olabilir ama Kırgızistan Cumhurbaşkanı Ermenistan'a gidip sözde Ermeni soykırımı abidesine çelenk bırakmasın.
 </p>
 <p class="metin">
  — Türk cumhuriyetlerinin doğal zenginliklerinden yeterince istifade edebiliyor muyuz?
 </p>
 <p class="metin">
  Hayır. Ama Azerbaycan bunu müdafaa ediyor. Eğer Batı benim gazımı, petrolümü pahalıya alıyorsa, ben Türkiye'ye daha ucuza vermeliyim. Bakü — Ceyhan Boru Hattı Türkiye'ye lazımsa ben onu müdafaa ederim.
 </p>
 <p class="metin">
  — İdeal bir Türk dünyası nasıl olmalıdır?
 </p>
 <p class="metin">
  Ekonomik, siyasi, medeni meselelerde aramızda birlik olmalı. Bu birlik için şahsi kazançlarımızı unutmalıyız. Bir kolun gücü 6 kolun gücünden azdır. Türk birliğiyle beraber din birliğini de unutmamalıyız. Din bizi daha çok birleştirecektir. Diğer dinlere inanmış bir çok Türk toplumu sonunda helak olmuştur. Ancak İslamiyet'i seçen ve benimseyen Türk devletleri bu güne kadar varlıklarını korumuşlardır. Din ile milliyetçilik birbirinden ayrılmamalıdır.
 </p>
 <p class="metin">
  — Peki Türk dünyasının birleşmesinin önünde hangi engeller bulunmakta?
 </p>
 <p class="metin">
  Evvela kendimiz! Eğer biz bir fikir etrafında Türklük namına birleşirsek hiç kimse bize dokunamaz.                              Enes Cansever/Bakü
 </p>
 <p class="metin">
 </p>
 <p class="arabaslik">
  Prof. Köni:
 </p>
 <p class="metin">
  Türk okulları tek umut
 </p>
 <p class="metin">
  Enerji kaynaklarını istedikleri şekilde dünyaya satabilmeleri gerekirdi. Türkiye'nin Rusya'nın etkisini kıramaması, ABD'nin Moskova'yı incitmek istemeyen ve bu bölgedeki nüfuzunu tanıyan politikası, iç istikrarsızlığımız bunu önledi.
 </p>
 <p class="metin">
  Türkiye'nin enerji politikası da, onların politikaları da başarılı olamadı. İran gibi birçok ülke bize doğalgazını satmak isterken biz zorla Rusya'dan gaz almaya karar verdik. Türkmenistan küstü. Şimdi Moskova 42 dolara aldığı gazı bize 100 küsür dolardan satacak. Bizim projelerimiz temenni düzeyinde kalırken, Rusya'nın projeleri tıkır tıkır yürüyor.
 </p>
 <p class="metin">
  Tek umut eğitim ve kültür alanındaki başarılı Türk okulları. Bu okullar Türkiye Cumhuriyeti'nin okulu olarak orada görünüyor ve devletin hanesine yazılıyor. Ama bazıları bu tek umut kaynağıyla uğraşmaktan vazgeçmiyor. Memur atama zihniyetiyle Orta Asya'nın ücra bir köşesinde eleman gönderip başarılı olamazsınız.
 </p>
 <p class="metin">
 </p>
 <p class="arabaslik">
  Doç. Dr. Timur Kocaoğlu (Koç Üniversitesi):
 </p>
 <p class="metin">
  Ortadoğulaşma riski
 </p>
 <p class="metin">
  10 yıl önce dünyada tek Türk devleti Türkiye'dir diyorduk. Bir de yavru vatan Kıbrıs vardı. Şimdi 6 devletiz. Bu büyük gelişme, ancak arzulanan herşey gerçekleşmedi. Türkiye, bu devletlerle çok sıkı ilişki kuracağını umdu, ama olmadı. Onlar ise Sovyetler 70 yıl boyunca Türkiye aleyhine ne kadar kötü propaganda yapmışsa, Türkiye'yi aksi yönde gözlerinde büyütmüşlerdi. Beklentilerin gerçekleşmemesinde tek tarafı suçlamak yanlış olur. Ancak Türkiye'nin hazırlıksız yakalandığı bir gerçektir. Sol konuyu tabu olarak gördü, milliyetçiler ise hayalcilikte kaldı. Amerikalı meşhur strateji uzmanı Henze 1980'lerde dönemin Dışişleri Bakanı İlter Türkmen ile görüşmesinde, Türkmen'in kendisine SSCB içindeki Türk—İslam varlığını ABD'nin abarttığını, aslında büyük bir potansiyel olmadığını söylüyor. Demokrasi alanında mesafe alınmazsa bölge, Ortadoğulaşabilir. Türk okulları ve iş adamlarımızın yatırımları önemli olumlu gelişmeler. Okulların Türkiye'de tartışma konusu olması ise yersiz. Onların uzun vadede çok yararlı olacağını düşünüyorum.
 </p>
 <p class="metin">
 </p>
 <p class="arabaslik">
  Türk Cumhuriyetleri ve diğer
 </p>
 <p class="metin">
  BDT ülkelerinde (% 2000)
 </p>
 <p class="metin">
  GSYH	Sanayi 	Tarımlar 	Enflasyon
 </p>
 <p class="metin">
  Ülkeler		üretimi	üretimi
 </p>
 <p class="metin">
  Azerbaycan	11.4	6.9	12.1	1.8
 </p>
 <p class="metin">
  Belarus	6.0	8.0	8.9	68.6
 </p>
 <p class="metin">
  Ermenistan	6.0	6.4	-2.5	-0.8
 </p>
 <p class="metin">
  Gürcistan	1.9	6.1	-15.0	4.0
 </p>
 <p class="metin">
  Kazakistan	9.6	14.6	-3.3	13.2
 </p>
 <p class="metin">
  Kırgızistan	5.0	6.0	3.9	18.7
 </p>
 <p class="metin">
  Moldova	1.9	2.3	-2.6	31.0
 </p>
 <p class="metin">
  Özbekistan	4.0	6.4*	-	28.2
 </p>
 <p class="metin">
  Rusya	7.7	9.0	5.0	20.2
 </p>
 <p class="metin">
  Tacikistan	8.3	10.3	12.4	24.0
 </p>
 <p class="metin">
  Türkmenistan	17.6	29.0	17.0	0.5**
 </p>
 <p class="metin">
  Ukrayna	6.0	12.9	7.6	28.2
 </p>
 <p class="metin">
  * Eylül 2000 itibariyle.
 </p>
 <p class="metin">
  **Ocak-Mayıs 2000 dönemi.
 </p>
 <p class="metin">
  Kaynak: Interstate Statistical Committee of the CIS.
 </p>
 <p class="metin">
  Interfax.
 </p>
 <p class="metin">
 </p>
 <p class="arabaslik">
  Mehmet Nevruzoğlu (Azerbaycan Ankara Büyükelçisi):
 </p>
 <p class="metin">
  Bakü, New York'tan niye pahalı?
 </p>
 <p class="metin">
  Büyükelçi Nevruzoğlu, bağımsızlığa kavuştuktan sonra ilk irtibata geçtikleri ülkenin Türkiye olduğunu, geçen 10 senelik zaman diliminin ilk yıllarının kardeşlerin birbirini tanıma günleri olduğunu belirtiyor. İki ülkenin birtakım ufak tefek sıkıntılara rağmen çok iyi siyasi, kültürel ve hatta stratejik seviyede projeleri de içeren ekonomik işbirliklerine imza attığını kaydeden Prof. Nevruzoğlu'na göre ilişkiler olması gereken düzeyde değil: "Biz Azerbaycan'ın zenginliklerinden öncelikle harici ülkeler olarak Türkiye'nin istifade etmesi için elimizden geleni yapıyoruz ama bunun için bazı faktörler engel oluyor. Engellerden birisi Ermenistan'ın Türkiye ile Türk dünyası arasındaki karayolunu kesmesi."
 </p>
 <p class="metin">
  Nevruzoğlu'na göre "Türkiye'ye de, Azerbaycan'a da baskı yapan güçler, aynı güçler. 2 milyon nüfuslu Ermenistan, Türkiye'ye de Azerbaycan'a da kafa tutuyor. Biz ancak birbirimize destek olursak güçleniriz."
 </p>
 <p class="metin">
  Nevruzoğlu, ortak ihmallere de vurgu yaparak, ilişkilerimizin daha iyi olabileceğini, gerçi Türkiye devletinin imkanları dahilinde yapması gerekenleri yaptığını, ama bazı yöneticilerin, bazı bürokratların yaptıklarını ise hâlâ anlayamadıklarını ifade ediyor. Buna en güzel örnek ise THY'nin 3 saatlik Bakü'ye New York'tan daha pahalı yolcu taşıması.             (Nedim Yalçın)
 </p>
 <p class="metin">
 </p>
 <p class="arabaslik">
  Kazak bir velinin gözüyle Türk okulları
 </p>
 <p class="metin">
  Bazıları binlerce km ötedeki insanlar adına üzüntü duyuyorlar. Acaba evlatlarını Türk okullarına gönderen veliler ne düşünüyor? Aksay Kazak —Türk Lisesi'ni bitiren Koblan ve Jandos adlı iki talebenin velisi Kimya Profesörü Ömirzak Jüsipbekov'un Kazak devlet başkanına yazdığı ve gazetelerde yayınlanan teşekkür mektubu onların görüşlerine tercüman oluyor:
 </p>
 <p class="metin">
  "Oğlum Kazak—Türk liselerinin sınavına katıldı. Bin öğrenci arasında 50'ye girerek sınavı kazandı. Bu okulu, öğrencilerin aldığı eğitim ve kültür anlayışının diğerlerinden farklı olmasından dolayı seçtik. Uluslararası arenada İngilizce, Türk cumhuriyetlerinde ve Türkiye ile olan ilişkilerde Türkçe, BDT ülkelerinde halen geçerliliğini koruyan Rusça ve tabii ki kendi ana dilimiz Kazakça olmak üzere tam 4 dilde eğitim veriyorlar. Çocuğumun okumaya başladıktan sonra geçirdiği değişim beni ve ailemi çok sevindiriyordu. Oğluma aşıladıkları bilim aşkı, büyüklerine olan saygısı, insanlarla olan diyaloğu ve şimdi sayamayacağım birçok özelliği ile kendine güvenen, her yönüyle mükemmel yetişen bir evlat vardı karşımda. Bu durumu çok merak ettim. Acaba bütün bunları nasıl başarıyorlar, hangi metodları uyguluyorlar diye çok düşündüm ve okulu, öğretmenlerini yakın takibe aldım. Sistemlerini, okuttukları kitapları, çocuklara uygulanan rehberlik programlarını incelemeye başladım. Bu araştırmamdan ve gözlemlerimden kimsenin haberi olmadı. Sonuçta şunu gördüm; Ben kimya profesörüyüm. Sayısal bilimle ilgili kitaplar doyurucuydu.Öğretmenler ise çocuklara bir arkadaş gibiyaklaşıyordu. Talebesini bu denli seven ve onunla bu denli ilgilenen bir eğitmenin başarısız olması düşünülemezdi.
 </p>
 <p class="metin">
  Sıra rehberlik derslerine gelmişti. Bizler yetmiş yıl boyu ateizmin tesirinde kaldık. Dine bakışımız bulanıktı. Bu açıdan çocuklarımızın dini eğitim almasından ve aşırı dinci militan olmasından korkuyorduk. Bu sadece benim değil binlerce velinin kaygısıydı. Çünkü bizde din denilince hemen akla fundamentalizm geliyordu. Bütün bu şüphelerimin yersiz olduğunu gördüm. Çünkü oğlum dini eğitimle değil, milli duygu ve düşüncenin tesiriyle yetişiyordu. Ondaki bayrak sevgisini, vatan, millet sevgisini ve hoşgörü anlayışını görünce bütün bu güzellikleri bize sağlayan Türk kardeşlerime teşekkür ettim.
 </p>
 <p class="metin">
  (Ahmet Temir—Almatı)
 </p>
 <p class="metin">
 </p>
 <p class="arabaslik">
  Türkiye'yi önce sakızıyla tanıdılar
 </p>
 <p class="metin">
  Türkiye—Türk dünyası ilişkilerinde 10 yılda gerçekleşen çok önemli projelerden biri de 1992 yılında başlatılan Büyük Öğrenci Projesi. Proje kapsamında 19 bin öğrenci Türkiye'ye geldi. Uzun yıllar boyunca, farklı devlet ve toplumsal anlayışla yetişmiş öğrencilerin Türkiye'ye intibak etmeleri zor oldu. İlk yıllarda gelen misafir öğrencilerden çoğu başarısız oldu. Bölgedeki Türk okullarından gelenlerin ağırlığını artırmasıyla, Türkiye'ye Türkçe öğrenerek ve toplumsal yapımızı tanıyarak gelen öğrencilerin başarıları yüzde 80'lere kadar yükseldi.
 </p>
 <p class="metin">
  Türkiye'yi öğretmenlerimiz sevdirdi
 </p>
 <p class="metin">
  Azerbaycanlı Ramil Salıflı (İ.Ü. Uluslarası İlişkiler 1. Sınıf öğrencisi — Bakü Özel Ekonomi Koleji Mezunu)
 </p>
 <p class="metin">
  Yıllarca Türkiye'nin kendilerine kötü tanıtıldığını söyleyen Salıflı, kolejlerdeki öğretmenleri tanıdıktan sonra Türkiye'ye karşı sevgisinin arttığını söylüyor. Salıflı'nın görüşleri şöyle: Şeffaflık, hukukun üstünlüğü ve insan hakları ortak geleceğimiz olmalıdır. Türkiye bunları başararak model olabilir. Gelecek bize bağlı.
 </p>
 <p class="metin">
  Türkmenistanlı Sultanmurat Beşimov (İstanbul Üniversitesi Deniz Ulaştırma İşletme Mühendisliği 3 Sınıf öğrencisi) da Türkmen—Türk koleji mezunu. Başka ülkelere gidebilecekken okulda aldığı Türkiye sevgisi dolayısıyla Türkiye'yi seçmiş. Türkiye'nin Türk cumhuriyetlerine daha çok önem vermesini istiyor.
 </p>
 <p class="metin">
  Kırgız Akılbek Coodonbekov (İstanbul Üniversitesi Tarih Doktora öğrencisi), Avrupalıların ayrı ayrı milletler olmasına rağmen birlik olmak için sarfettikleri çabayı örnek göstererek Türklerin de aynı gayreti göstermelirinin tabii ve daha kolay olduğunu söylüyor. Burada öğrenciler arasında sergilenen birliğin örnek olmasını diliyor: Geçen hafta Tataristan Günlerine gittik. Gördük ki dilimiz, adetlerimiz aynı. Daha önce Kırgız Sinema Günleri olmuştu. Tatar arkadaşlar da orada herşeyi anladıklarını söylediler. Aramızda şaka yapıyoruz. Tatarlar Kırgız sınırından geçince Kırgız, Kırgızlar Tataristan sınırından geçince Tatar oluyor diye."
 </p>
 <p class="metin">
  Kazak Babür Celilov (İ.Ü. Uluslarası İlişkiler 4. Sınıf öğrencisi) ise bağımsızlıktan sonra Türkiye'yi sakız ve çikolatasından tanıdığını, okulda kendi ülkesini ve Türkiye sevgisini öğrettiklerini, Türkiye'de insanların bize soydaş olarak baktıklarını görünce çok etkilendiğini söylüyor.
 </p>
 <p class="metin">
  (Gürhan Savgı—İstanbul)
 </p>
 <p class="metin">
 </p>
 <p class="arabaslik">
  Eski patron, yeni gerçekler
 </p>
 <p class="metin">
  Dağılmasına az bir süre kala yapılan kamuoyu yoklamasında, elit kesimin yönlendirmelerine rağmen, SSCB halkının yüzde 70'inin birliğin devam etmesinden yana olduğu ortaya çıkmıştı. Sovyetler'in ani dağılmasıyla 70 yıl boyunca kader birliği olan halklar birbirinden uzak kaldı. Merkezi planlamanın ortadan çekilmesiyle birlikte herkes kendi yoksunluklarıyla başbaşa kaldı. SSCB dağıldı; fakat o dönemde organize bulunan tek güç olan yerel Komünist Parti teşkilatları teker teker bağımsız devletler ilan ettiler.
 </p>
 <p class="metin">
  Geçen 10 yıllık süre içinde gerek Türk kökenli Orta Asya cumhuriyetleri, gerek Kafkasya'nın 3 yeni bağımsız devleti halen de yüzde 90 oranında o günlerin yöneticileri tarafından yönetilmekte. Söz konusu ülkelerin hem yöneticileri hem de halkı sürekli dışardan bir kurtarıcı bekledi. Bu bazen ABD, bazen Rusya, bazen de Türkiye hayali oldu. Hâlâ kendilerine demokrasi ve zenginliğin ne zaman getirileceğini soranlar var.
 </p>
 <p class="metin">
  Orta Asya ve Kafkasya ülkeleri, 70 yıl beraber oldukları Rusya'daki demokratik değişimleri ve piyasa ekonomisine hızlı geçişi kendisine örnek olarak görmüyor. Sovyetler'in mirası üzerinde kurulan BDT ülkelerinden özellikle Orta Asya ülkeleri sahip oldukları zengin enerji kaynaklarından dolayı pek çok uluslararası şirket ve devletin ilgisini çekiyor. Ancak hâlâ bu ülkeler zengin malların fakir bekçileri durumundalar.
 </p>
 <p class="metin">
  SSCB'nin baş mirasçısı Rusya, Sovyet sonrası kurulan ülkeler üzerindeki etkisini sürdürürken, ABD, Türkiye ve İran bölgeyle ilişkilerini geliştirmeye çalışıyor. 70 yıllık birliktelik ve o dönemde kurulan ağlar sayesinde Orta Asya ve Kafkasya gün geçtikçe gevşese de hâlâ ciddi oranda Rusya'ya bağlı. 70 yıl boyunca zengin Rusya kültürüyle büyüyen, Dostoyevski'nin Beyaz Geceleri'ni okuyan, Puşkin'in şiirlerini ezbere bilen yaşlı ve orta yaşlı kesim için Rusya hâlâ önemini korurken, yeni nesil Batı, Türkiye ve yerel kültürlerin bir karışımıyla büyüyor.
 </p>
 <p class="metin">
  Eskiden kalan enerji hatlarını da kullanarak BDT ülkeleriyle sıkı ilişkileri bulunan Rusya'da Putin'in iktidarıyla birlikte ciddi bir politika değişikliği görülüyor. İlk başkan Yeltsin dönemindeki gibi 'abilik' oynama yada tehdit etme politikaları yerine, BDT'yi 'Rusya'nın dış politikasının önceliklerinden biri' olarak ilan eden Putin, bu ülkelerle reel ilişkilerden yana.
 </p>
 <p class="metin">
  SSCB'nin yerine ikame edilebilir düşüncesiyle kurulan BDT geçen süre içerisinde tüm zorlamalara rağmen çalıştırılamayınca, Moskova enerji, ticaret ve diğer konuları ön plana çıkartan bir uygulamaya gitti. Yani Rusya, bir zamanlar Türkiye'nin düştüğü hatayı Putin'le birlikte terkediyor. Karşılıklı ilişkilere yer veren ve sağlam temellere dayalı politikalar uygulamaya koyan Rusya ve Türkiye'nin, siyasi alanda ciddi rekabeti sözkonusu. Bölge ABD ve Türkiye'nin hamlelerine karşı İran'la işbirliği yapıyor.
 </p>
 <p class="metin">
  Enerji Gazprom'dan soruluyor
 </p>
 <p class="metin">
  Buradaki en önemli faktör ise birkaç devlet kadar güçlü olan Rusya'nın enerji şirketi Gazprom. Bütün beyan ve kabarık proje evraklarına rağmen Gazprom, Türkmenistan gazını Rusya'ya, Ukrayna'ya ve hatta Türkiye'ye, Kazakistan petrolünü de Tengiz—Novorossiysk hattıyla Türkiye'nin de güneyine transfer ediyor.
 </p>
 <p class="metin">
  Bölgede rekabet eden Rusya ve Türkiye arasındaki ilişkilerde Soğuk Savaş'ın izleri sürüyor. İki tarafta da mevcut olan marjinal yaklaşımlar karışısında, iki ülkenin liberalleri, aydınları, ılımlıları etkili olamıyor. Devletler seviyesinde iş bu düzeydeyken, mafyadan karşılıklı evliliklere kadar çok geniş bir alanda Rus ve Türk halkı arasında sıcak ilişkiler sürüyor.
 </p>
 <p class="metin">
  Mirza Çetinkaya / MOSKOVA
 </p>
 <p class="metin">
 </p>
 <p class="metin">
 </p>
 <p class="metin">
 </p>
 <p class="metin">
 </p>
 <p class="metin">
 </p>
 <p class="metin">
 </p>
 <p class="metin">
 </p>
 <p class="metin">
 </p>
 <p class="metin">
  <br/>
  <br/>
 </p>
</div>

Kaynak: [www.aksiyon.com.tr](http://www.aksiyon.com.tr:80/2001/333/kapak/1.htm), [web.archive.org (arşiv bağlantısı)](http://web.archive.org/web/20020224105738/http://www.aksiyon.com.tr:80/2001/333/kapak/1.htm)
