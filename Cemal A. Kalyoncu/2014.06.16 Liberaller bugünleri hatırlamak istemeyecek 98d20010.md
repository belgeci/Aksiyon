# Liberaller bugünleri hatırlamak istemeyecek

*Cemal A. Kalyoncu 2014.06.16*

<div class="pNewsDetailMainContent" itemprop="articleBody">
 <p>
  İktidarın mağduriyet edebiyatından sıkılan, Genç Siviller’den tanıdığımız Turgay Oğur, “Yeni MİT Yasası’yla Suriye’den farkımız kalmadı. Yolsuzluk iddiaları o kadar gerçek demek ki. Yoksa böyle bir gözü karalıkla mücadele etmezler.” diyor.
 </p>
 <p>
  Dedesi, Adalet Partisi’yle (AP) başlayan süreçte üç dönem Rize il genel meclis üyesidir. Parti içinde Süleyman Demirel karşıtlığı ortaya çıkınca, ailece Ferruh Bozbeyli’nin kurduğu Demokratik Parti’ye geçerler. Turgut Özal’la birlikte aile fanatik derecede Anavatan Partilidir (ANAP). Baba il başkan yardımcısı, anne kadın kolları başkanıdır. Politiklik, bu kadarla da sınırlı değil. Babası şu anda yeniden AK Parti Rize il yönetiminde. Ailede aktif siyasete ilgide yaş tahdidi yok. Öyle ki, Mesut Yılmaz’ı biraz eleştirecek olsalar -Yılmaz’ın ANAP başında kaybettiği son seçimlerde özel arabasıyla Rize’yi turlayan son kişi- anneannesi küsermiş.
 </p>
 <p>
  Böyle bir ortamda ortaokul ve lise hayatı Özal’ın icraatlarını anlatmakla ve onun adına hesap vermekle geçer. O devirde bir zam veya sıra dışı olay vukuunda ortaokulda 35 öğrenci 3 öğretmen başına toplanır, ona da mücadele etmek düşer. Bu atmosferin sonunda Orta Doğu Teknik Üniversitesi (ODTÜ) siyaset bilimini tercih etmesi gayet normaldir.
 </p>
 <p>
  Üniversite onun siyaseten rahatladığı dönemdir! Durumu, “ANAP zayıfladı, kaybetti ben de bir rahatlama yaşadığımı hissettim.” diyerek açıklayacaktır. Türkiye, Turgay Oğur’u daha ziyade, ‘Genç Subaylar rahatsız’ haberlerinden ilham alınarak kurulan Genç Siviller’e öncülüğüyle tanıyor. 17 Aralık 2013 yolsuzluk soruşturması hakkında ailesi ve eski çevresinden farklı düşünüyor. Doğru bildiği yolda tavır belirlemeye devam eden Oğur’la, 17-25 Aralık sonrası Türkiye’de yaşananları konuştuk.
 </p>
 <p>
  <strong>
   -17 ve 25 Aralık yolsuzluk operasyonlarına destek vermeye hangi saikle karar verdiniz?
  </strong>
 </p>
 <p>
  Birçok yönü var. Bir kere mağduriyetlerin arkasına saklanmak iktidarı ciddi ciddi tembelleştiriyor ve bu müthiş bir maden. Mağduriyet madeni. Ve bu maden iktidarı kolaycılığa alıştırıyor. Sürekli kaçabileceği güvenli bir liman hâline geliyor. Bu mağduriyet edebiyatından sıkıldığımı anladım artık. Çünkü o kadar çok şey yaptık, sürekli ‘bu son, bu son’ diye mücadele verdik. En önemlisi 12 Eylül (2010) Referandumu. Halk, hükümetin her istediğine olumlu cevap verdi. “Bundan sonra sivil bir anayasa yapacağız. Sürdürülebilir bir demokrasi hâline geleceğiz.” vaatleri oldu. O nedenle bir kere daha yine mağduriyet atmosferinde yaşamak artık bize büyük bir haksızlık.
 </p>
 <p>
  İkincisi, söz konusu iddialarda iktidarın birtakım temel kusurlarından bahsediliyor. Ve bunlar yoruma açık değil. Yani dünyanın her yerinde yolsuzluk büyük bir suçtur, çürümenin göstergesidir. Ve burada da bu iddialar var. Hükümetin çıkıp çürütmesi gerekir. En kudretli iktidarlara karşı dünyanın her yerinde bu iddialar bu şekilde gündeme gelir. Bir gazeteye sızdırılır, bir ses kaydı bir yerde çıkar. Biz Genç Siviller olarak Wikileaks Partisi bile yaptık. Asseange’ı kutladık. Wikileaks denilen şey bir sızıntı değil midir? Ve bu sayede dünyada insanlara karşı yapılan bir sürü haksızlıklar, hukuksuzluklar ortaya çıkmadı mı? Biz de bunu takdir ettik. Buna devletler kızdı. Ama vatandaş bu refleksi gösterme durumunda. Devletleşmemesi gerekiyor reflekslerin. Sonuçta siyasetçiler bizim vergilerimizden maaş alan bir nevi çalışanlarımız aslında. Attıkları her adımı bilmek hakkımız.
 </p>
 <p>
  Sonra, zamanlama manidar lafını çok kullandılar. Dünyada bir karşılığı yok. Evet, herkes bir şeyin mücadelesini veriyorsa, onun en etkili olacağı zamanı kollama hakkı var, eğer insanların hayatı söz konusu değilse. Ama bir dava var veya sizin bir iddianız var. Ve bu iddia, bilmem kaç tane TV’si, gazetesi olan, Anayasa Mahkemesi üyelerini seçmiş, HSYK’yı kendi yaptığı yasaya göre düzenlemiş, Meclis’te çok büyük bir çoğunluğu olan, referandumda yüzde 58’e yakın, seçimlerde de yüzde 50 oy almış çok güçlü bir iktidara karşı ileri sürülüyor. Bunu böyle kamuoyu desteği olmadan yapmanız Fransa, Almanya, İngiltere gibi hukuk devletlerinde de mümkün değil. Çünkü çok güçlü bir iddianız var ve o iddiayı hiç kimsenin bilmediği bir hukuk sürecinde yürütemezsiniz. Onu boğarlar. Dünyanın her yerinde boğarlar.
 </p>
 <p>
  <strong>
   -Nitekim boğuldu, 25 Aralık olmadı.
  </strong>
 </p>
 <p>
  Evet. Bu kadar kamuoyu desteğine rağmen.
 </p>
 <p>
  <img alt="" height="291" src="http://web.archive.org/web/20150830091157im_/http://medya.aksiyon.com.tr/aksiyon/2014/06/16/liberaller-bugunleri2.jpg"/>
 </p>
 <p>
  <img alt="" src="data:image/png;base64,iVBORw0KGgoAAAANSUhEUgAAAKQAAACyCAIAAABDWPOQAAAVZElEQVR4nO1dO08szbX1b+B3kDo7maMjWXKG5YickMQJTggcTUJKgmTpSkhIlm4w0qSIFGE5An3OwFn3x8zl0XABUw6WZmnPrtpV/ZgeZuhaIoCiu167Xl171arfuIzB4DdfnYGM1SEbe0DIxh4QsrEHhGzsAaGrsT/Kcrq3X40nzrmH0dHD6KhjhO+3d9O9/WJrG3E2xdPpWbG1fb+z2y71l/MLpP5+e9cuhnVGV2Pf7+yiXh6PT2Cez+eq2Nr2f+q3g7frm2Jr+/Xyql2WZgeHXdpcNZ4UW9ufz5Vz7uX8otjafru+aR3bWsE09tsv/3r62/98VlXk5Y+yLLa2n07PnHP3O7sPo6OPssS/ZgeH0719PlmNJ3isDmDs1n3rfme3flqAymr54yd/H4qxi63tX3//x///xz8j72PQ+yhLjJ8v5xcIv9/ZfTw+4WPVeFJ/WJZ9qwWaTgHvt3dy2H88PpG2/05IGBs///fXUbyLK2AkbzfpOueeTs/Ytyy83949Hp/4DeL99q7pFFCNJ7ODQ/453dvHLPByfsG56XuglrGLre3yt7+Ld3EJ1Dh6+edzBct9Plezg8Nia3t2cPh2fVP++MkpQOFhdDTd2+dK7X5n9/O5wu+cjNH7+crj8YnM7UdZvpxfIIm365v7nV3MCx9liTwUW9vTvf2PspQvYigqf/yEgdHmZDvYdNQ1Nn5mf/5LnUhfL6/kW3JUvN/Zne7tY1mnDEZM9/bxA/PAeG5xang6PePY+zA6Kn/8xMyK2QThWF7NDg7fb++eTs8+nyuk/vlcYVmA5ijneIxJ1mS06Whg7OT8TcCKsNDb9Y1cG7OTuUWDSaBH4vWX8wsOpOxzzrnp3j76nBxFkDTjhLH5iswVh2414yA2rsi6TEZriLrGTq7MJR6PTzjpYkTlvzhaOuO7HLX/eHyCMZZ1jXBMxujuiEet5h5GRxx41b9mB4flj5+PxycPoyOaU1kXYxIaBFJp/QW4hkgb+9c//Ontl381ilR9d2H2dd7qKfiNhGdgJzlfyu8xTLScWTluY30gG5PMBqYG/lmNJ5/PlbSuW1wKdPwCXEMkjP389/9ttA4H8M3NP6vxBH/KmrVW7HwGdQ17v15eYUz+fK6q8YRbbNV4gvDXyysu4h6PT9CGpnv7csZFs0BT43c/rYucPB6fcJsIMX+UJZvCpsM09n9+/fX97t9No0Pd+T+qZt28Byt7OK9vYY6vxpOPssTvWGEhWgy/WGCXP36+nF/gGUwcco534nNAjhlcxCGqh9ERFnFcP0739uU0tNHIjpABIRt7QMjGHhCysQeEbOwBIRt7QKhr7M/n6mF01IiDoICNTLmDkcT77R0+lpa7Z9m9LBuKhLGxZci6tvxUkVckJC+gJjqyViKoU5ZvhoSxuXmJPy0rvl5eKV9C8LEWvID+9iy/mZOjDhrM2RFewMPoqM42Uwt2GHdJG72VRAuOwzdAzNhgg5AQgl1rv5PB/YDtRvWKQvnjZ9ORsw5rpQWssnxvxIxNlwP/xPKKO8zvt3fvt3dwP+NHveLm8zQf4ABAJglig6vD55ZIl6WbOzP41udzRe4wBny0DLJcQJTwW1iwLI2SeBgdYVaCNxbJrfkiIDGMwwuE39HJ6Bi439nFL2qkla+gTjE1ojNhAMDvCPepu+SWuEXPFTJA5wenf6SIt+AyIZ3IWt9ZZamZBLkPJCtGlqXrg4Sx5SyLzxVUCvoEwtVIK1+R3mVMkz7BSC7RFbfECc8VapMDgyQ+wL1NAoJsbUjUH66DZamfhE8x3ohFQMLYcgzEkOicezo9k+ssNdLyFVV++i5VuKQYKG6JZISpf8npX3El5L8sVnKwLPWTcHPzs2UoEsR6ImFs2c/QTe93du93dmWplE86OG4752YHh6hfGR7nlkjOkGSkSLqgW7SK4kQwUYVgWWomQaBxkA1RhMiTa4WYsUnCer+9YycDiQB1hHJipH2/vXu7vpGvyPMi6Af3O7t4kuFYBJFrptoNRnVExZoliwFzp+KDIj9oMXgF87FsnVZZaiYhp7DZwSEyLOeOtUXi0wuV9XR6JjsZF58PoyPycyXXkyM5iStPp2ewt2QJojZZrc7jliiuCFoGjIdV8dv1jWIMunmnRPaQqOJ+R8pSJwmuxVB2n+KyDLv0guwIaQN0fRCkvjovDZCN3Qbo02u+HPORjT0gZGMPCNnYA0I29oBQ19gfZYktxs061Yi92D78Zr2iozKMhWY9W25O0f+x5vsJ/k7n6oGTjo2+0zoqwwTRwNjqVCOPQq2/sb+ca4YT5I2M3UIZJokGxt7QU43Yo/3qXDRGHw7TBsamU6gaT7ANiXCM5GvbCNTO+eqB6mqUh54cpml2Kbkccsng+4yxhywP0+KV18sryTxxi4xEbkeDboANSEt6hX/C0RJMS+WftcZUuO31dn2DGEiXwJ8v5xeKvxzJvxJpIfcZrh25Py9Pk2P6I5eGufWVYVQ4iRXtEDM2nRxIld4Ot8gT9dUKcOwd9GzpIJGeR6zq8eRHWcLXyVnKkl6hHyySlgTyRq4EHS3Ij/TK4Bw2IoQHTO6GBvMfEWmZ7u0/nZ69nF/QE8iejcUafC3SxWIpwyAcjkfpDm6BBAdNti80UpaWqx6ZMxQM+kZu0WUpT+jjLDyXeAiULi9LekXyCyJpqSIgXHoqpZ97dnAoyTCWPJKf/6BIC56UyzG11pEdnf3EUoaRbQhDUZcN+ZixFZVAGkP1Qlac7/PnK5K9hCFaxq9mqcKQXpGGj6RFoCFSyoeVXsx1AKQqY/xAgp//oEiL844fKI6ebGekZFnKMGysD6Oj7uu1mLHluC1rVrJBSBFk7lXPY92RvUvnv4xf9pKI9Iqlj2OJ3cj2xEpH/qU9fOqjj2D+fZEWf22lzsHIfsLZ0FKGQbgcJLoshGPGxuyCQcZnbrxd32DlAtolwmXPU9xsNhH2A8xGlE/hai4ivWJJoVk8cJ+cynAu1mYHh7CNJdVl5T8o0uKT0WBR5E2RXqSaYhFShkFsXJ92VOBL0JK4YkSqWCk4sZ+nzt75PU9qkqBlcEyWMil8mAwkPKOkV0A5mh0cqhWZpX8ix3ZJJuHaW7ak4BJPQuU/KNLik9FUuoUgvaA48hvEV4bhAr7jhO1W7AhhV15lokvEpud/dcbGALXmzOoINj3/bmXGlhcObCI2Pf9A78bGZmqx9kdjLGx6/iV6NzaWG5srxr/p+ZfITJUBIRt7QEicCOlDv8bi3DTl4nSkHPV9q1NNmR6rFC30hpKoJaDT7nsjcmTZYo/IcGzMxZPoSDnqScNDojBO6MvSWaVooTcUR8LYXdgpESUdi3PDcHgP6xi74xVefXMRgzWgSmeVYun3ECWM3VPbtxpB0ymjI1Gr71udahJOrFIsnT2XMHadth+8dSmipGNVAcPxaZukOnW8UMrVq015SUlTBN0zqnSRUrTQG4ojrakCxwN9BslblxiolHSSnBuGw70jHQa+2o7zrveoqcgjMwmvBvLJ07nyCLGzvSNSQIdFplSQ9JkqmR5VOlWKytAb8iNvgYSx6W5zi0QAy9UoIXlqcc6NdUsT0rLUdqQzsb4iD8HrCFChFN5QLCKLAKMEdJCoosHEJYdkzkl3KRZJLKiZYOQtkDC2vMVMEjmCty4pcJC0ODeRW5rk9GGp7cgRpb4iD6HWj2wisqtZY2y1KKAj6QbYRafDvghJDlmlCOoNWZG3QIJwKIvKGci6dUlB6S9YnJvgLU1cOkXUdjii1FfkkVATKqkNCJcDQ5AFLAV0eHfNw+hIjh+W5JBcGFqlYCOwIm+BtMyGZMqhOqxblxQYHufc+OFOjApxtR3eDRR5xlpvq7UnWQlqUCnsW3aruQYLMkA78SozS3JICY75pXCe3pAfeQvEjO1PG5J35t+6JN+VSjoW5yZySxOFXCJqOxi6488EZ1wAXRk9GG+x+aJ9YK8D3VfWry+gg6EOb2GkxfBbGJJDLJ0sRVxvSEXe2M7OubixSZfHYpXmjNy6RCglHYtzE7mlCdsOaFKFobZDilLkGWvtypaKgjD/JMQ9Hp/gd9UvgwI6XPlLGdfCkOmRpQuWQukN+ZG3Q3aEtEEW0BkQsoBOxrojG3tAyMYeELKxB4RVG3vdhHg60l26g8fE1VaJFd4FLY3dUT2ni+tm6VA3BjQVP3GL5/ojX/ZW5BZDRIajwjuSXDsZu516TheqUx9Qm5dNjV3NFRbkn8FNbCtyiyEiw5XrpR2+YM5eNyGeLnQXecqSgGHqF9BiiKyagxbMQUf1nPgx6BVDevaq5ko3SmQBCJLvIpFb3hqGv5xfcLe/C9IcNNI/nHNw9zZSz8FjlhCPJUAzOzhk0tV4QqoJ+5B6UW1mycO0GProzlF8D+YfUxI3vX0dHL9ypANGwnf7ysgRIqd5+XAwHD6bjoezXdzYGG+RHgv/dn3TVD3HEuKJC9DgeZRTKelYLxIQwAAHCFmiBIrie/j5l6fJpQ6OXz8WMwKJqkYgI0cr4ZVDStbHD3eL7IzWSGiqqAUCHYKN1HNIxWK0fni1KEDDcOSBvCXJAfJfBFSHw+8W30MSRdRiIjhES1jUBtmqCBk5jufzX3D6RcKd+H7BkI7e33S9VldAR3KGmqrnWEI8EQEaqbHk86utFwFfiwddswjxPSSBTq2KrUU1IYlvEtDwUK1ERi4rUHpCrXD5/ULX5+PxSVNPTIK8QCOxK7RQz7GEeOoI0Mja5LI5+KLMOU/NwyXvbL6H0urg6rcO5RujhRpXrLGdkSuyF0cpK9wt7/slsUCDF13qR7VQz7GEeJICNLLGZV0EX5TAQC1XsEEyiRNEEbeodKN0cKwhPfiRHVxJycixGnDzlsGxxwrnrkaPmiqvl1fB77ym6jmWEE9SgMY3PEwYfFEiqJIQ5HsoRR4q3SgyfGT+JsemmBOJgpUpI6cuJ/pJMef8WOGyMk1r1UCCloSePZ3fJdslpVUCU5rq3BmmsbEJwD/RLdZkJyQCjCJSfO0baKEsC6ax1fJEcsXXGaARypCn07NeT+9tEExjY9uBosvgu69/z5YbQW6RAZ1hGlttcAbPY64n5J5o90XNd0JmqgwIbYzdk9bKcoEBvIWL8Au5K31XbMueHZfmXhO0VlzpKNXSBb0yOzoZe30ICEG0lqlYur5FffRasV05aMvNzXLRWqaio1RLF/RasS2NLYXa1xOtFVe6S7V0QR0qUlDEpg4Sxv70rmJCuNwG959JMj1Ia+GJKWxWqzuNgqIoFJNT39NBCsrr5RXF2X37KboLqi/IvWEk3DaXMyufxG4E1b1woFc6/YLiMBKtRWzqIK2pMg1dxSTPPVvPWEwPnlPlFj9uOwneaeSLoqBC4aOUtR+koMzmd0pht1wWTdJdQAvBA0HuDS8F4Sts7ngXv8t1K1kVPM9tCb+oCi/aitgkkXCEFMZVTPw9fl1TxC2IGmHtWHcaKfewYtQmKShSykE5chR/hsQ62W/IvWHpWCI2d5+Rx23HYpGvYgm/SHQRsUmiLlPFdy3T+R98xtlMD9moUR7eC+LfaaR6AHq/jC1CQWHM0h9PqO8rUoKs26SUOid/l4OZyi389zBwRPiF6Chik0Tdq55kP5CMmfgzwe9FjHuoEbogrTuNVKXMDg5Vo45QUKZ7+5LCpiCjksODdZuU/Cji17AyDycRDt2YLKrxJCL8QnQUsUki0bPL0FVMnCxxcCv4jH/jkQQux3w8PlG3fvl3GilRFGX7an7vlE9B4YtUmEOG5busQZDafO6KdVmg5OFg/cEH7sW9iyTLQkGlMIRfZLUUbUVs6iBx1dO9fRUTWSiRZ4LRwjz+vkHwTiN1dEpWIm7y+3yuLAoKX0T/ln5uQFHW+eI0dJuUb3jUAFs571iVwl9ync+QalH4hegiYlMHX+AIwXhAJknTTHMV/T2uclglVm1srLTlEqapAhCa+QZxpNYHqzb27OBQLdHxLb7ibAwTqza23ADhXtiaO1S+Db5gzpaa0w+jo2zplSEzVQaEbOwBIaFKzE/4pvH2of/yzdD3XVM+at3+044lsxFslq+F5fvqCT1e9bQRbJavRR2qwhKRvv2ntcFWXJJNxGPPd00ppI/stjZYRMW/BarxpPX030LlZzWAX25lySWMDYNJFhF6uUVXsnRhfOJOnLrEA8rSP1GNJzWpQviUVyfrLZ7T0+kZ3J10wERym1T2CdYMSewgzOBErlv01viJMoQOko7MuFq0JNgbTlw6EH0qkqX/YhF3XFSkRnJgJF2iDlXILRJIpL9V8ZyQHzwGNksyt1Nb2ceqGTh+8MMz3KpQwURZ2NfLq2o86fEwvnMOTZjVFKciWfovFnHHRQ+5+6fypcBInCrkFjkI/o1hUpFBCRHFc1tElX2smpF3+gRVU6xEUdjuolhA+qonHMOXnnaLilRHF0at+ApbpEYetcWwLAVG4lQht+hfkSo//pIT9E364uK5jSv7REhaiE1OVXK8sRJd7smb9FVPvk5IkIpUUxdmJi6ci4vUsAZhUXbNJFUIjxWLNA9mWC0baWOMBPVzKx+Tyj5BkpYLSXhx6IokutwP8fRVT6QckQ9rUZEs/ZcgceejLOPUJdQgmEbTuewXJtokVYiG91V+FM+JXDB+BdXJraXsY9UM6ES0Ge9z4gl4K9HWrOEgYsaWsyaXnVgmBKlIEV2YwibuxFNHi5GjSx2qkJtTjnyVH8VzYp5Z73Vyayn7BGsG26IwLX9Rej1Wota1r+2QHSErBT6ilmi/RsjGHhCysQeEbOwBIRt7QMjGHhASmyqrF8rBR4i8jTZ7xJeFRM/uVc8lCLgj8UULj3g++bEs9MhUaQ0c+3PzI6+5Zy8L6Qthlrg3WwfYQ8a+m38UL6ML0rSkTC36NkgY29dzQbhkpKAjksjB3ebgtUzBO42+avtwaEgzVQpPzwVb//4NPtjWj1zLxFP8VgwZvSLNVPH1XKTDlXQqNydyKM0CZUvyuYIxZPSKNFPF13OhR08J08hRGrIIztABtWLI6BVpporSc0ELkFyialFkDoEkbyiPHlVQ/Bgy+kaaqeLruUz39ik3Mzs4hIGlP/9z8TZTSavD1lgwhuQNeRkdkRC9C+q5kM/sk874AAdqJ3RqfBq5YnJlY/eK7AgZELKxB4Rs7AEhG3tAyMYeELKxB4Rs7AEhG3tAyMYeELKxB4Rs7AEhG3tAyMYeELKxB4Rs7AEhG3tAyMYeELKxB4Rs7AEhG3tAyMYeELKxB4Rs7AEhG3tAyMYeELKxB4Rs7AEhG3tAyMYeELKxB4Rs7AEhG3tA+C95fN16r2ejTwAAAABJRU5ErkJggg=="/>
 </p>
 <p>
  <strong>
   -Bu tip durumlarda olayın gerçekliğine de bakmak gerekmez mi, iddialar doğru mu değil mi diye?
  </strong>
 </p>
 <p>
  Evet. O iddialar o kadar gerçek demek ki, büyük bir hırsla ve büyük bir gözü karalıkla mücadele ediliyor. Gerçek olmasa bu kadar umursamazlar bence. Bu abartılı tepkiler iddiaların gerçekliğinin sağlaması âdeta. Aslında kimsenin yok diyemediği, bugüne kadar, herkesin ikili konuşmalarda ‘Of, çok yolsuzluk oluyor’ diye konuştuğu da bir şey bunlar. O yüzden biraz hayretimizi kaybediyoruz herhâlde. Komşusundan bir bardak tuz alan bir kadın onu geri verene kadar uykuları kaçıyor. Ama iş kamu malı olduğunda kimse o hassasiyeti göstermiyor!
 </p>
 <p>
  <strong>
   -Mağduriyetten beslenme vurgusu yaptınız ve ‘Bu mağduriyet edebiyatından sıkıldığımı anladım artık’ dediniz. AK Parti ne zamandan beri mağduriyetten besleniyor?
  </strong>
 </p>
 <p>
  İnsan bir konuda kararları yüzde 51’le verir aslında. Yani bugünden yarına ne değişti sorularına verilecek genel cevap bu bence. Sizin bir konudaki fikriyatınız yüzde 49’a kadar yükselir. Birkaç puan daha oraya eklenildiğinde fikriniz değişir. Tüm dünyanın birleşip Başbakan Erdoğan’ı iktidardan indirmeye çalıştığına dair yaygın inanç, kefenli taraftarlardaki cezbe hâli benim dayanma haddimi doldurdu sanırım. Herkesin daha az ya da daha çok bir sınırı olduğuna eminim.
 </p>
 <p>
  <strong>
   -Başlangıçta oldukça demokratik hedefler için yola çıkmış bir partide bu değişimin sebebi nasıl açıklanabilir?
  </strong>
 </p>
 <p>
  Çok hasta olduğumuz bir dönemde gelmiş bir deva gibiydi AK Parti. Çok sorunlu iktidar kavgaları olan bir dönemde kendi geçmişi ile hesaplaşmış, yanlışlarıyla yüzleşmiş, ona göre yeni bir pozisyon almış, Türkiye’nin de merkezine gelen bir siyasi harekete dönüşmüş bir parti olarak iktidara geldiler. Fakat bu ilacın son kullanma tarihinin geldiğini düşünüyorum. Bu ilaç bizi tedavi etmiyor, sorunlarımıza iyi gelmiyor artık. Fakat her şey şurada tıkanıyor. ‘Ama kim peki?’ Yani biz bunu düşünmek zorunda mıyız, bilmiyorum. Mağduriyet söyleminin işe yaramasının sebeplerinden biri de bu. 76 milyonluk bir insan topluluğu burası sonuçta. Her şeyin tek bir insanın siyasi ikbaline endekslenmiş ve sadece bunu düşünerek yapılıyor olması çok hastalıklı bir durum. Başbakan’ın Kaf Dağı’nın arkasında büyük bir hayali, hedefi var. Dünyayı kurtarma psikolojisi. Âlem-i İslam’ın lideri olma, işte İslam’ın bayrağını tekrar göndere çekme…
 </p>
 <p>
  <strong>
   -Böyle mi okuyorsunuz süreci?
  </strong>
 </p>
 <p>
  Bayağı büyük büyük hedefler bunlar. Mustafa Şen var, çok kötü giyiniyor ama akıllı bir adam. Bir televizyonda şunu söylediğini duydum: “Başbakan Erdoğan Türk tarihinin en önemli birkaç isminden biri. Türk tarihi deyince Türkiye Cumhuriyeti’ni kastetmiyorum. Tüm Türk tarihi.” Mete Han’dan bu yana saymaya başlayınca birkaç isimden birine Fatih Sultan Mehmet’i katmak bile zor yani. Böyle bakınca işte Soma meselesine bile o bir kişiye etkisi üzerinden bakılıyor. “Böyle büyük bir hedefe doğru yürürken siz niye şimdi durup dururken öldünüz? Hadi öldüyseniz niye edebinizle ölmediniz? Niye burada ses, gürültü çıkartıyorsunuz? Biz burada çok büyük bir hedefe doğru yürürken 301 kişinin lafı mı olur?” Vulgarize ederek anlatıyorum farkındayım ama kabaca durum böyle. Böyle bir hoyratlık var. Ben böyle bir kurtarıcıya inanmıyorum. Biz böyle süpermenlerden, kurtarıcılardan çok çekmedik mi? Atatürk’le ilgili de böyle bir şey vardır ya. Bizi kurtardı diyeti sürekli kafamıza vurulur. Şimdi yine böyle bir kurtarıcı modeli var. Geçen 3H Hareketi’nden bir arkadaş Ömer Seyfettin’e gönderme yapan bir tweet atmış, ‘Al diyetini’ diye. Diyet meselesi. Aslında Tayyip Erdoğan’ın hikâyesinin böyle bir hikâyeye dönüşmesi hiç uygun değil.
 </p>
 <p>
  <strong>
   -Neden?
  </strong>
 </p>
 <p>
  Çok sıradan birinin hikâyesi o çünkü. Aslında içimizden biri. Yaralı-bereli bir portre değil. Bir taraftan İslamcı akımlardan da etkilenmemiş. Ben oturup Seyyid Kutup, Mevdudi filan okuduğunu düşünmüyorum. Futbolcu olmak istemiş, çok ortalama bir insan aslında. O nedenle Erdoğan’ın hikâyesi Mesut Yılmaz’ınkinden daha doğal bir hikâye. Yılmaz bayağı, böyle kurgulanmış bir şahsiyet. Böyle pamuklara sarılarak büyütülmüş.  Yurtdışında vakit geçirmiş, içine Alman kaçmış bir adam.
 </p>
 <p>
  Benim siyasete bakışım, aramızdaki en akıllı, en ihtiraslı, en yakışıklının seçilmesi değildir. Bizi en iyi temsil edecek, ortalamamızın şahs-i manevisine en uygun kimse onun olmasıdır yani. Siyaset bir uzmanlık işi değildir çünkü. Siyasetçi; kamuoyunun vicdanını,  uzmanların yapacağı şeyleri denetleyen ve karar veren kişi olmak durumundadır. Böyle projeci belediye başkanı, projeci bakan büyük bir saçmalık bence. Erdoğan her biri elitist adaylar arasından sıyrılıp belediye başkanı oluyor. O dönemin siyasi iklimi böyle bir belediye başkanında kalıcı hasarlar bırakacak kötülükler yaptı. O güne kadar sosyal olarak itilip kakılmamış, örselenmemiş birisi siyaseten çok örseleniyor. Belediye başkanı iken işte yurtdışına çıkma yasağı koyuyorlar. Eşinden dolayı aşağılıyorlar. İçki içmediği için dışlıyorlar. Şiir okuduğu için hapse atıyorlar. Bugün o da tam zıddını yapıyor.
 </p>
 <p>
  <strong>
   -Kendisine yapılanları yapıyor…
  </strong>
 </p>
 <p>
  O nedenle Gezi’dekilere ayyaş diyor. Eskiden imam hatiplilere hiçbir şans tanınmazken şimdi mezun sayıları yetişse imam hatipli olmayana şans tanınmayacak. Mesela Alman Liseli, Yale Üniversitesi mezunu biriyle tanıştım geçenlerde. Türkiye’de hiçbir geleceğinin olmadığını düşünüyor. Aleviler hiçbir gelecekleri olmadığını düşünüyor. Son dönemde Hizmet Hareketi’nin okullarından mezunlar aynı duygular içinde. Çok yazık değil mi? AK Parti böyle başlamadı 2002 yılında. İçinde bir çoğulculuk vardı. AK Parti iktidarda olduğu sürece ‘benim gibilerin kategorik olarak hiçbir geleceği yok ülkede’ diye düşünen kanlı canlı insanlar var. Şimdi büyük kitleler, bu ülkenin geleceği ile ilgili resimde benim hiçbir yerim yok diye düşündüğü anda, imkânı olan ülkeyi terk ediyor. Ya da çok öfkeleniyor. Çok büyük tepki veriyor. Nefret ediyor. AK Parti’nin büyük felaketlerden sonra kriz yönetimi yapmakta zorlanmasının sebebi o. Birlik ve beraberliğe hakikaten ihtiyaç duyulduğu Soma faciası gibi durumlarda ulusal bir lider olamamasının nedeni o. AK Parti çok kimsenin ikinci partisi değil. Hatta üçüncü partisi de değil. Bu nedenle Soma sokaklarında o kadar yuh çeken vardı. Bu durum kriz dönemlerinde çok belli oluyor. Yani metrobüs bozulunca sevinen, buna umut bağlayan insanlar var. Bu travmatik bir şey.
 </p>
 <p>
  <strong>
   -Psikiyatrist Elisabeth Kübler-Ross’un beş aşaması. ‘Depresyon dönemini çok az kişi yaşadı’ diye yazdınız. Bugün hangi aşamadayız?
  </strong>
 </p>
 <p>
  Kabullenilmesi zor bir haber alan insan bu travmayla 5 evrede başa çıkmaya çalışıyor. Önce inkâr ediyor, sonra büyük bir öfke duyuyor. Ardından pazarlık ediyor. Dördüncü aşamada ciddi bir depresyona giriyor ve nihayetinde kabulleniyor. AK Parti iktidarını kendi varlığının kaynağı olarak görenlerin seçim sonrası pazarlık evresine ulaşacağından ümitliydim; ancak büyük bir kitle öfke evresinde kaldı. Pazarlık evresinde şöyle şeyler olması beklenebilirdi: ‘Bu seçimler bir bitsin, biz o Egemen Bağış’a da gösteririz ya da bu yolsuzlukların da üzerine gitmek lazım.’ Çok az oldu, neredeyse olmadı.
 </p>
 <p>
  Medyada ben daha fazla Sibel Eraslanvari çıkışlar bekliyordum. Ama çok az oldu. Çünkü hepsi oradan geçiniyor. Bir taraftan da işten kovulma ihtimali var. Fakat dünyanın hiçbir yerinde basit bir blogda bile yazamayacak kabiliyetsizlikte bir sürü insan ulusal gazetelerde köşe yazarı oldu.
 </p>
 <p>
  <strong>
   -Bugünler içinmiş onlar demek ki!
  </strong>
 </p>
 <p>
  Havuz medyası tabiri, meseleyi çok iyi anlatıyor. Havuzda sefa yapılır. Havuzun deliğini de Başbakan tıkıyor. Bir gün ‘Ben sıkıldım arkadaşlar, gidiyorum. Torunlarımı seveceğim’ dese üstüne çullanırlar böyle ‘Aman gitme’ filan derler. O durumdayız şu anda.
 </p>
 <p>
  <strong>
   -Basın özgürlüğü nasıl görünüyor? Ne durumdayız size göre?
  </strong>
 </p>
 <p>
  Şu anda Başbakan’ın istese 1 saatte kovabileceği köşe yazarı sayısı 454. Geçen gün oturdum saydım. Bu bir saatte kovabilecekleri. Birkaç günde kovabileceklerinin sayısı da epey çok.
 </p>
 <p>
  <img alt="" height="291" src="http://web.archive.org/web/20150830091157im_/http://medya.aksiyon.com.tr/aksiyon/2014/06/16/liberaller-bugunleri3.jpg"/>
 </p>
 <p>
  <strong>
   <img alt="" src="data:image/png;base64,iVBORw0KGgoAAAANSUhEUgAAAJ8AAAClCAIAAADNmLh8AAAVn0lEQVR4nO1dO080yxX0b+B3kDklcsYfIEVySIgDS9behMDRJqQkpEhIlhwgIcsJIkVYjkB2Bs5mza55LBgw7aC0peL0Y3oe+xqmhK72zjfT093V71Nzzq9cj+7iV8vOQI85ome3y+jZ7TJ6druMnt0uo2e3y+jZ7TJ6druMdtidnp2Ptradc+83tw87ux939/XS+RyNHoeHxcbm09FxKxmLYTI4KDY2a+dzXdACu68Xl4/DQ+fc52j0sLP79TJ1zj2fnBYbm/5fToUWG5vTs/PmGUvneby3P++3LB0l7L7/45+lSTwdHY/39t9vbl8vLh92dlll7ze3xcbm29U17yw2NsF9Ap+jkXlqTkCe5/2W5aKE3cnvf5n8/pf//fvfiXverq4xln6ORqOt7YedXVx/vbgsNjY/RyPeidE7DbSJdBf/uLvnYFCj/329TB92dl8vLqs+uHYoZxeV+PKnP1dNGoNz1aemZ+c5XbxHDnLZLTY2x7/d+7j/V37Sj8ND9uPnk1N0steLy9HWdrGxifUXuunnaIRlDv74lF4f7+2D8q+XKS9iaMV/mTL+9e3qWt+Fi6OtbR1LPkej8d5+sbH5fHLKZCeDg/ebWzz4fHKaX94VRAV22Ym/plkdCxXHP06lGLEng4OPu3tU68PO7nhvH/U+3tufDA7cbPwEqRjzsZCeDA5GW9sfd/cYw8d7+88np5gd0IC09+Nd4719PDva2jYjOaZ5XsQbsexHOvlVuYKozG6xsfnfv/09J2ny4ZwDl/iNGmeFohLZpR6Hh3jKXH86Okala5fi74edXb6L2zO+C0v6r5dpsbFpplskyJbH4cQ593xyylFkTVGN3cnv/pBeYRGmT0zPzjmVmpn1cXg43tvng+xek8GBXsc4b8jAb3NRE9QmgtvMeg2dnm1It9qPw0M0i/VFLrujX/9m+pe/5qfrb4ceh4f4X0Mnh2I+he41GRzw+tfLlCMB03m9uMQVMITZV+8070I/Nus1HX79fvwj5t3STZEPVKV2FEyWzjnOgsDT0TEWOx939xgYp2fn+GMKmGvZBZECBwYdrrEy4r/qu55PTv0tGQZ8/NZ+jGF83Y87Stj9zx+HmbOsAgtO/w/9xixtuHAd7+2jftkOdMHMhmIaB4CmAD7YRMy7MLZrUuai34+D71ojrJ8VAcsujOfr3rfmjXViF72cK6Cvlym2Q8vN1Spjndidnp3rcsw593xyaq70UKwTu1hR6762AwufuWKd2HWzkwoutbpqCZgMDlo5SFkzdn8IFscuukuO8c5/EJsTPbj3gf1rwzH262X6dHTMQ8eqWJgmZMHI6rvmUDAfeuQbBI6WPkcjHl80sag3tOrktzC1aJk/HnWpOkWP2adn52hJ3NG9XlziuOb55PT95hbNtBXpSC679foENqaJG3QZ3Aq7tWukkiaE2jFzpIXrUCA97OyiLNjIqfFRj07dTIzGf8VBSitLiix2VU9TCaXNona78dFQspOjCSE4IBkmICszXLrZEMWSqm3DUOtm3Lei6Mtit3ZTwmiTuIEn9TAJNBmLGlZKviYE9ubYS419k8BojN9UrUC8FzRstKJOKWeXlhNf3vB+c0sTPe05umnRZqHXp2fnn6MRJhj84YifiZgM8CCarYG2BJ4k85SYygoYB7lk41k0+3dME0KdBrKUmFx8JsCizw0Ki6qD5SpIrZuZVUp5yUE5u2ieNI+zNsG6sbTrCYPOLrhO0x7q0ZjT1QJPQJUB1tWqqEsS/FBju1qoMGKP9/ZRlY/DQ6P9MJoQ/MZ1jKiJ4cdn4mFnN8gNmgu4ZJcIjlW117A+snZEZFH50D0Z61ptq6CfdYTrWGKActzAxUWwtGqhU/M7RgJj7dHxg1UJdim0ptknpgkxUk5frKPwmcB6yr9T1aJoMRif/ankYWe3rbVIObvIBJcAzBANZI/DQxU/cNzToRJD9+PwUPuB2lNjayLtOmYYBA3s+saUy6pURYATtmKaEL1uSuTDZwJLKnObyr6oWuHgYW5uuK9TlLMblDegE2smpmfnZqHPzo3rOtuhrtWeGlyymv2GJsjZl280ptxEP0ZOYpoQvW76tw+fieC+DsM18qDzC2pGUzCKpYYoZzcmb9B1/2Rw8HZ1jZwhr1hEYCtFS7j7bsXDYRZS43hoqnK0tY0HUWtQmXNYJlv48XpxifahU7j2Y13ixjQhj8NDXAcNSD+4Cw8ygR7JzS6XdUzBqFZQUbr3bbjpV5SzG5M3MN+FJ3AEx8g3JzOsY0db28z609Gx6SW+YYBVjHmRi3OudZE+GxDaFtrEZHCgyyjzlpgmBGcRxey0CD/87vtxd88jJ3/IwT8x53wcJktkm0Iw9Gy0LSqHFneaMSdMBgfra3tH88Xfylohl8nuw87uAr4G+8lYJrttncj0iGE57H7c3WMrtZS3/xwsh13VJ/eYH3ptRpfRs9tlLI5dnGjG5EINpTPzxsfdPXaiK7v5CWKhfbfUVq/Hcg87u0GDoCJ2bkd1i/9PNBnxRRSQBI1UhPnujYeyaudYNSyU3dKv6sgHTnBK2cURVbA/4fjJb0w+66Qnh13zFTKs1D27zpXpntr1doOJwJhraNivMcAGPxBdcSyO3VJrGo/4Mdw9HR2Xer7BbcEa57m0nsjDDg17A96iXwkjwRh/tKBMz86RMq4jndV0bFbCripXKOHkx5DKlqpwzOe5hQhC1VMCrtCuoPZgLGHeb24T0hnoKYuIawskqxP529U1hANKuXHJwNQgi4EdCTerNcLXFJispuvK1xKlFUK1Ud53uQxB2ZAho2JRFQ66IEwcsKahdtTBEa6jm1K24Utn1LDvS2dMLSuQrPtunIZVzhihdSmgGeA9NOaoJVSVvL4GIV1XMS1Ropi1kcuuqkZoiGaBzZcR6BBGDUprrprK0eOpJTPSO5MB81IXX4Sjmzox3UMR7jxhjc7BardHs9BRWi2h+l5ttTl1FdMSxYoJtagxEmeinF0lw+xA+NsIDNAdfe8nqDsKtR6Hh7q6iXWOmHTGxRfhGBudLKqpL9dc6VIARTNzilGlax505xZU+cTqKqYlihWTZnJ480uTZZCrmtMcaFtD1WgxmEtt1GYEVtYxY7l454hJZ1x8Ea7thtZyTQ2/jVSDqcEBlpsNIV8vU5X4qB6Ivrcy6yqmJUoXszayVHPBHGjVIJeQcVMJhpKjSKxieg5D+8UCiuVR6QzWGi4unWEV+OtVdY6hqj/3XaOK1Jws0Ci+wbDMXRDlMpB4gml8RoB9OVRwOXUV1BJ9jkaxYjZBlmqObdPPvVGxFBubj8ND9ktqvuH+lSMPl5ScdH3pDGotIZ3BI2Zwfr+5xXnF4/AQXe3t6ppyXQz4GEUoYy5mbgqLmXdCLY4K/CgM4qmqOaHMqauYlihWzBqkEr0Vocvo2e0yena7jJ7dLqNnt8vo2e0y5ugVZbmAGaCVXeP6Yr5eUZaLFj9iX1PM1yvKcjEt87jTeeR6RVnHD35KPe50HuXsrq8f6vHe/joOOS0i1ysKLYsJXQFsqGgKmX5JAFznKKofOKdlDDzH1sNhDjNqdPLTSYSo4feo9AUDGwlOsPUrCj9MjvN0HSw1rBGJIDpB/y9NkOsVhdqDtK7g7ep6enaOr+uLMr8kiqn4yYe5EMaJxOtwj5tJINx3k6paZGPpuHiIGoa6gfGnCPmFiYXJKTxdhxqmYkF0EpmsjVz7Ln6ndQXKWY5fEoWxdSO0Rfp15pNw990ar0NOLB0XD1EDDvTTb3rKYaOJhcnxdR2+dwo/iE4ik7VRzb6b1hVoW8vxS2LAaRJiZuNNKGYYd9IzdJjR3wnXKkUkRI16zAAfjFuGVyfC5Ljvug73vUFryspiIpO1UcG+m6krME+5bNUBJaXwjJF4HWYvPkjHMzrM8HcinUSIGhPUyIyrXy/TWJgcX9fhPO8UMS8zwUw2QTm7lMC5PF2BPoXfmaoD1heHtdjrUHF0yFKIeoYv0t4TSycRokZ7m/LBJhgLk+PrOig78VNWLzOxTJYSlECWVxR6GMnRFfhPZaoOOD0biZb/OtVIjyWMrjpt0d+xdLSvmxA12tsM0w/fI9wU38Pk+LoOX3ai/bg0k02wWlYEtt80JoODjrnJnhNWiF34jcoZi9Le/XoQq8IuzhNy9gDBUJw9glg+u5gj1UtZ6f1Fe97Yuo3ls4uz/vzFoYmp2iOB5bPbY3746ex+tBEvp957F+CI46ez6yoe2WNeMH81vt+q+t56WCa7zU3rCODTMJFK0UwA7XM4b6rhXC3nvQ0LuDR2sbttmEgrDuuqHtmbk0U3W8ZXVQrkOOJoWMClsQvbe5MU0Pab5yQYMT2B4FH5OOQwv+F7mxdwjn4zEjoEPShmDAqNZ2OyoaFlsH1Cwy9mkWaosuBLp2fn+AKzELWGn46bGQlYUtqhYwj2dSSL38YliK6e1AWFHr+XFjBNUwzz9ZsR0yG47+a2aSieDcHoEDRj0NytMzfuQdWgWxjFRSwdPAWCUdj0YBjsc2Q36BJELWb0ssNqySxgDczRb4aL6xDU3BaLZ0OouVvHcyOKe5B4oRBA0RsL8hZLB32dhvrSLYox1DOR8cyhTtolCLwSOGnrmQWsgTn6zXBxHYKeJsbi2RBw9ws/G0q8sSUUorJQP3UUYwfTQTvDlibTB77vkg5FoCzQdwmiFm4sg01kp5wC1sAc/Wa4iA7BhSQyfjwbAsOm5odiBt5pVBaaH04BwXToNiXfnuqvDDBbwbNCEXIJorMDmpq275wC1sMc/Wa4uA6BpaXCZuzFs9EMFOKBzEQi8lUWyrROAcF0+CCHEDdzxhC0VZjtEIZfWreCLkGcjFv0ZaeOOHIKWEpTEPP1mxHTIdBVDKovGM+GoPBYuxfXejp14Z98ptHIgunog1xjT2e+Ak1mNA4NV8XG+aDvEgTgws2vvZwC1kN/Etll9Ox2GT27XUbPbpfRs9tl9Ox2GT27XcaqeEVJx7PpUQ9ZfXcxLgpWxDuHfvG37lghrygr4p1Dv/xfd6yQV5Sg3b5HE2Sxm1Pv07PzJgaN0ng2iwGCEHSmkeVa7/F9u68L4bE4DAY8EGdcBAzpQe8hLh7PhmfxuN+XwvhSFbwaSwQ1lZd6LdFkYchSGwOkFHAJgtfhn2BRQIZVdTQZHATdxDhPkcMy0gbT+uIm1ysKVCzw3KG6C/20mX0XtqDnk1O4Eo95D4nFs0EV43rQzV1QqkJVA4h3VbyWKGicx3DC17FNk9FiFoaoEHUYbvDdxAQVOWhh+BB7Ht9H5Vrv+VZWt2900yA/VOe4iPeQWDwbY0BVXxYmS0aqYhKMvdeFvJYoiu8KNx2lDQEwaavqCAESnOcmJqbI0VAb8/g+Kst6r5tdin2eT07Zq5BLDfLDVVjMe4hRFpp4Nmoh9hd0MakKNNLa8zK9lhDGrYd6vnGeNAwZpv34cXjIGjDfGcQUOcb3SOuHClnWe/Ye1VVxm4SLxXcXBSxYwntIEY9ng+vGWQ7hS1XwWY6bjaLTs/NKXksI//sAE25OpW6UR2n78ycCFioYpMcPFNsiytnlIgWTP+W+2Cbh4ngW6erj7t6MMDHvIbF4NqiXt6triHiKmRpNs+RLVXRYpku64Ht9ryWaMmdWlAv/ylnDzdo6hLSsH3XRglwZNzFBRY5ZrKgCElNb81E6q+9SRz4ZHPCVFKxjRVOEXI2YO9V7iIvHs6HzPtS1v7JNaGiKWfiZ2Ht9ryV+ViGIobBSh9O3q2sOAwBXyDpJ+25iYkF6WDRoZpF5ZKP5xqy3IqSAeXHx/rsxbi3C19xPBkfaRQJrw1a2Rj27XUbPbpfRs9tl9Ox2GevEboueRH6IFGSd2HWtehJZESnIXLEG7KpnkBoeTGKoJEloxf3K4rEG7JooE0Fzbw1UGuFbORdcPFadXeMZpKoHkxgqSUHacr+yeGSxS5cl6oY1pjTguSssYr7qIKa78K/7nkESnkS45jKyEEVMCmLKoo/4eQjGlUFmYI3n8bVJVt3EMNqGKUVpVJtKyLXe0/yCKksoDeA+gooOozqI6S5i141drNSTiJGFaEFiUpBgWRSah1hcGVoa8O1vLFl+uPxxd4+YSCyFr3sJepOphBJ2TYHRANNKA1xXKwdtgjHdRUKPYTyDlHoSMbIQIiYFiZVFoXmIxZXBt+fGeu8nC9pIlZZCE495k6mKEnaDO5AcpQH6MS1xmCxjuouEHkObbY4nEWNLN3mOSUH8sig0D7G4MrBS07ATS9Zkw6jG0ETcd9abxCbKYpfVB/8SOUoD3U1yZIvpLmLXg65PEp5EEmultBTELwsRc8TkQq610OboCsNP1giA6LvK5CrmTaYqskZmytIg8stRGijTHNliuovYdeMZpNSTSEJ4FpOCxPyYECYPwbgyzIBzDpUQS3b8PY7aVOLjsWW4uDeZqsjyV4UlnNqT00oDn2mqDmK6i+D1oOuThCcRXxaiiElBYn5MAJOHYFwZfnqkgTuCyfrrI7Ps929TbzKlZBms+n53XQDWVy2OTs9uO8DCeNm5sOjZ7TJ6druMnt0uo2e3y2iZ3a9ZcPgahvF5B3FpPX1swGKbURwV8Euy2udNTVCTXXWA7CN2HFiKGtKLSm4uWg8SE/wAlcARLE5CGvrzrIc67MKykWY3vyQNpReV3Fy0KO0A0vIdHL3B2bLvM34BaH/ereojYU7SiyBaTz/4ASqAHTAsgDiDa+ul+ajM7tfL9OnomLHSfSRin/toKL2o6uaiLWkHYIwKK4gsvxmqOqBgAMeqvoMIWq94ghqTc1SSXtBygG9skIhxc6F49yLoOO/TvKBKRN/LB4N6DI5STGfVmM76wtOoDtR9hO8gAjU+nkW256AUk3NUkl7Avg1tA3Llx6Bw8Qg6vu3FqEH0vWqSCuoxkPJkFqYdQ1oNDuaHLHZNwHL1AWAcRLiZMxjGQNFK8bUKVaUXvkP7YI+JRdBh+jE1iBFLQBwT02PQRM+Xrppuspxdozpw3zucv8fAzc6555NTMhfTKlSVXpgdiHFzQRShCDqafkwNEtzhxPQYGJA/RyN80r9q1Lr8VZXalnUbYKrJzaryYWdXe3xQq1BVeuG8NWpsh6MdmsOGEe8VITWIiiX43iKix4CCQiNbrRpK2MWSAb8L0R3CMYXzHESQMGz1QHBMzlFVeuHrx9TNhWY7GEFH00+rROjNCvFZgnoMiHkZSo3LTCQYVO4tHiXsBlUHOGCbDA6+JBQgoP2DYmbUka9VqCq98P116SOa7WAEHXNzWiWiE2pQj+E8BQX1FWvDrltV1UGPHGSxu4Kqgx456C2AXUbPbpfRs9tl9Ox2GT27XUbPbpfRs9tl9Ox2GT27XUbPbpfRs9tl9Ox2GT27XUbPbpfxfzeUni31z50sAAAAAElFTkSuQmCC"/>
  </strong>
 </p>
 <p>
  <strong>
   -Soma’daki olayları nasıl yorumlamak lazım? Tokat tartışması, tekme olayı falan oldu…
  </strong>
 </p>
 <p>
  Soma’ya kadar nispeten muktedirlere karşı mücadeleye girişiyordu ve mağduriyet edebiyatının bir inandırıcılığı olabiliyordu. Muktedirlere karşı ‘Dik dur, eğilme’ deniyordu. Soma’da ise muktedir bir kitle yok. Bu sebeple, mağdur şapkası hiç işe yaramadı. Mağduriyeti örtmeye yetmedi. Orada 301 insan öldü ve Başbakan oraya gidip savunmaya geçti. Bir madenci tokat, bir madenci tekme yedi. Havuz medyası bunları Gezici, Taksim’den gelmiş eşcinsel, İzmir’den gelmiş ateist, solcu, provokatör olarak göstermeye çalıştı, tutmadı. Soma’dan geçen bu devlet öfkesinin arkası toplanamadı. Büyük bir hata yaptı. Bunu nasıl yapabildi? Cevap çok basit. Kontrolsüz güç, güç değildir.
 </p>
 <p>
  Bütün dinler, felsefeler, ideolojik akımların esas meselesi insan-güç ilişkisi ve gücün kontrolü. Güç arttıkça daha fazla güç devşirme imkânı oluyor. Bugünlerde Said Nursi’den alıntı yapmak malum çok popüler. ‘Canavarı beslersen, döner dişinin kirasını ister.’ İktidar gücü de içimizdeki canavar gibi. Yani ne kadar güçlenirse o kadar fazlasını istiyor. Daha fazlasını aldıkça daha çok güçleniyor. Hep daha fazlasını almaya yönelik bir tür kısır döngü. Güçle ilişkisini dinî değerleriyle kontrol altına alabilme istidadı olan iktidar neden kontrolü kaçırdı diye sorduğumda bulduğum cevap: Siyasal İslamcı suflörler. Yani Türkiye’de bence çok sorunlu, hâlâ soğuk savaş döneminin psikolojisini yaşayan, kafalarında dünyayı insan bazında iman ve küfür ehli olarak ikiye bölen ve de küfür tarafını mutlak düşmanlaştıran bir anlayış var. Sayıları çok az ancak iktidara sufle verme kabiliyetleri çok yüksek.
 </p>
 <p>
  <strong>
   -Camia burada nasıl konuşlandırılıyor; mücadele edilecek bir kitle olarak mı görülüyor?
  </strong>
 </p>
 <p>
  Cemaatle aralarındaki en büyük fark şu: Cemaat, İslamcıların küfür ehli diye gözden çıkardığı insanları potansiyel mümin olarak görüyor. Yani İslamcılar Çamlıca’ya devasa bir cami yapılmasından mutlu olurken, cemaattekiler de Şili’de bir kadının Müslüman olmasından mutlu oluyor.
 </p>
 <p>
  <strong>
   -Ama Şili’deki bir adamın Müslüman olması bugün iktidarı neden rahatsız eder ki?
  </strong>
 </p>
 <p>
  Onu büyük bir mücadelenin parçası, yani kendi iktidarına ve bu büyük hedefe yürümeye engel olacak bir yapı olarak görüyor. Türk okullarından rahatsızlığın başlıca nedeni okulların Cemaat için ciddi bir PR malzemesi olması. Amerikalılara ya da Afrikalılara diyorlar ki; ‘Bunlar sizin toplumunuzu Müslümanlaştırmaya, Türkleştirmeye, asimile etmeye çalışıyor.’ Türkiye’de diyorlar ki; ‘Bunlar aslında CIA’nın kontrolünde.’ Yani ortada bir fikrî tutarlılık yok. Sadece vurmak istiyor. Nereden bıçağı saplarsa… Bu mücadele, Türkiye’ye dönük PR’ı ve dünyadaki gücünü kırmak.
 </p>
 <p>
  <strong>
   -Burada Erdoğan’ın hedefi ne aslında?
  </strong>
 </p>
 <p>
  Erdoğan’ın her sektör için hedeflediği şey TOKİ modeli. TOKİ modelini İslami hareketler ve oluşumlar için de uygulamak istiyor. Devlet gücü burada esas işveren, cemaatler de taşeronlar olacak. Hangi cemaatin nerede, ne faaliyet göstereceğine merkez karar verecek. Bu sivil kalması gereken kuruluşları devletleştirmek demek. Bu durumdan hem laikler hem dindarlar korkmalı. Bu anlamda Cemaat’i de bu yapıya katmak istiyor. Bu mesela kabul edilse bence bu savaş şu anda biter. ‘Tamam biz de senin bu taşeronluk sistemine giriyoruz, sen ne dersen o’ deseler…
 </p>
 <p>
  <strong>
   -Camia olaylarda suçlu olanlar varsa tespit edilip hukuk önünde hesap versin açıklaması yaptı. Başbakan da her yerde konuşuyor ama daha bir belge koymadı ortaya henüz…
  </strong>
 </p>
 <p>
  Cemaat’in şöyle bir sorunu var burada. Türk filmlerinde bir sahne vardır ya, birisi birini bıçaklar. Maktul ve bıçak yerdedir. Katil kaçar. Sonra olay yerine biri gelir, bıçağı eline alır, hemen o anda polis baskını olur. ‘İzin verin açıklayayım’ demesine kalmadan mahkemede 30 yıl hapis cezası yer. Yani Cemaat’in sözcüleri hep o bıçağı eline alıp basılan adam durumunda kalıyor. 7 Şubat’ta da öyle oldu. Cemaat’in sözcüsü gibi görünen insanların neredeyse tümü gazeteci. Gazetecilerde de kronik grandiyöz hastalığı var bazı şeylerde. Grandiyöz hastalığı, saplantı derecesinde her şeyi herkesten önce bilme isteği ve hep haklı çıkma tutkusu. Bir ülkenin başına gelebilecek her türlü olasılığı sosyal medyadan anons ediyorlar. Sonra bunların onda biri gerçekleştiğinde ‘Ben demiştim’ diyorlar. Karşı taraf da ‘Bak bunlar planlamış her şeyi’ diyor. Bu sözcülerin bazıları ‘Ben Cemaat’ten değilim’ dese de artık o markalaşmış. Bu açıdan kamuoyu algısının böyle olması çok normal. Yani kamuoyuna ‘Siz niye böyle algılıyorsunuz?’ diye kızmaktan vazgeçip bunun niye böyle algılandığına bir dönüp bakmak lazım.
 </p>
 <p>
  <strong>
   -Yine çok tartışılan bir konu, İslamcıların devletleşmesi. Eskiden devlete karşı olan bir zümre bugün içine devlet kaçmış bir pozisyonda…
  </strong>
 </p>
 <p>
  Neredeyse anarşizme varan bir devlet karşıtlığından, devletten amcaoğlu sıcaklığında bahseden insanlara dönüştüler. Demek ki devlete değil, kendilerine ait olmayan devlete karşıydılar.
 </p>
 <p>
  <strong>
   -Devlet kutsanıp birey hakları geri plana itiliyor. MİT temelli bir ülke kuruluyor ve bunu insanlar sevinçle karşılıyor diye siz de yazdınız. Bunun izahı var mı?
  </strong>
 </p>
 <p>
  <img alt="" height="291" src="http://web.archive.org/web/20150830091157im_/http://medya.aksiyon.com.tr/aksiyon/2014/06/16/liberaller-bugunleri4.jpg"/>
 </p>
 <p>
  <img alt="" src="data:image/png;base64,iVBORw0KGgoAAAANSUhEUgAAAJ4AAAC0CAIAAADq0AJ8AAAWuklEQVR4nO1dvU/sTpadv4G/g2w1GdFORDQZ0kZIGxKSTMImBBOREEwwJEgrrYSEtNIGSGg0CSJFrDYCzWQwmf1olg/DAD9qgjN9dPqW7Sq73W63Xx0R9PMrl+069X1P3fsrlzBS/GrZL5CwKCRqR4tE7WiRqB0tErWjRQfUfuX5ZGe3ODt3zj0dHD4dHM6f5xBQnJ0/bG1na+tfeV6VIN/YzDc2e36xSHRA7cPW9ufdvXPu+egYBH+/Fk8Hhw9b2/nG5vPRMf63ODt/3NvP1tafDg6RbPgAeTUJHvf2Jzu7+P18dJxvbH6/FlWJ3y4us7X1j5vb+ocG84nEvNR+5Xm2tv5ycuqce9jafjo4ZB2f7Ow+7u1r4uLsvKYRDBDPR8dkrhSPe/vspZ4ODuspwecHqQ3mE4k6aj/+8tfnP/zxuwg8Y7KzC8JeTk6ztfW3i0tcR5PVlEgw3wv3CmWuFA9b26jWPvKNzWxtHb3UYt4ugAC12dp6/uvf/P1//69pvt+vRba2bjpe9NJNszL4vLt/PjqOrNTfrwVHhBbINzarmHOz31icnT8fHbNa+3i7uOSAVYNgPvEIU4u////9wS8/fsTn+3l3ry0Y0C76+7XA0JtvbGLE+ri5xbOQ4OngMFtb/7y7R6/Auo9uDb/RMh739p+Pjp+Pjh+2tp+PjpGnvsbHzS3zKc7OkUO2tv5+de2/OcZXfjg/Qa+DIWb+led4LplD/6QpMYLi8/m/mIFma+vo9v185kEstdnaev4v/1r86c+R+b5fXeu9/GMjmOzsTnZ2v/L8+7Vg48BEA4MxmMbIBM5w48vJKZo+2AKp6A/QlMGxvgYyxLQAz8VEz0wF3LTeoGRxL14A10Hz494+8vczRwImxqeh0/7Kc/0KMP2wtf12cckqYvKZEw2oxd/j7/4jJl9/xqTdl1LonMs3Nk07wHWyxQROmv7n3T2LFbUECZQzHd1RaswT1cK8ts4P8DKsfLiOZynf/yyrm1v0MciEky+dQmtz1NapVUTzmRPNqP3x23/7+MtfY/LFq+sVlBT6wKeDQ36wXgf9qLPosXkRCUCPUoLWoGUx2dll3/Cwtc0WjFLTWZ7p9/RNnDCHGzGl0qGX/YebVlZWRCZ73NvHb7w5M2fTd7NLLM1nTjSg9uU//ys4Wya0tgKom+BAB13Tvlnixdk5GodWZDMUgVeznDB9g3kQSs0UtL4hczMdLxN/5Tnqh3YPSk9xdk460fk7rzkq/brECq6k4xFF7eTfdz7v/9YoX6xx9YqWLJZuX3nOqdP71TXKFPtZn3f35I8VuTg716nQ92uBsQrJvvK8ODsnZx83t2iyj3v7SKyNTOsZoWt01KGHre3i7BytmTMddv4YO1nnJju7+P39WqC31xLgGIQeXvuPyc4uU2o+cyJM7et//0+jHD9ublEu7BixAgErKAu0NqQB5Syv96trsyDWxCgUkMfiQ7bsLTHxRi+N39wENS14srNrJiycPL+cnOIr8CZvF5eYHucbm2zWGFMf9/a5+wZWXk5O2VhNzniimVIgH07umE+jYvdRR+0vP340WvAsC6g6WujLBTpkzCdqlsWLRrL8dIzHvX0dwoNblYtDorZLYOqgXTEG9U5mvE2RqO0SWAFzoH27uPSnk70hUdsxPm5uMWHkBHtZb5KoHS0StaNFH9S+XVyij4pcq2EJ2JswpefH9YYwtRw5+Ndi/Gi6NervUy4UPT+uH0S1Wm6UYwvN332NyaFRswjKG1rg/eq6qlIu4nFLRxS1agHF0q1pw226cq+XN7TD08FhlR10EY9bOqKo1f3rSFmeQaNmUSq+mRNYcZa+9iIeNwREUctK/Xl3b9Zq1IJgIx6jKXSpGMBwBSt3dOZaxNx2x+3o52k3NTKU0scxh4+bWypyjGjy8+5eNTG0AeDdSh/3cXOLW96vrmGBKFUuqqoGXQIygalxubOzMLU0tuBPVWQvJ6fkiTMRlBRufNjapg2LHz/Z2VU7KK2zLGtch+LJOQeJTNXj3LQjoWrCt7E7bx4HcwJ+Vz0Ot+BjQSfSgzPYEA2jqFIYvx739tU02T/C1KqAjVo1GObU6MhzA0ivn2SukEXVChlTtkopHvf2YeYsfZybcoB/GlMogWrBf6rMo/Rxbra2Kc3OObRaNT7q68EauHQzVJha81Xg6eXkVL/czc5EcAs/29i9UcpGraJlzRZQnJ1Ts17zONVpIFt/AW1EbiqMKn2cm9XH6HiMnh9tl++vDWAgS6kwtaZM2QRVUWZkR7yC0jcrH4y7qlYxLQA0Y4Rj3a95nFaLqgW0Eblpp136OFdWG9AxPB8df9zcquDSzVavgcy3w9TqygfyEcxT8DHvV9dUQUDXwqkTjkO5aTPFRfbnbP28SAU2acB1qIirHue8Jlg6cwGXn3f3kA1ns/oV/3FGW+qks6EYL9/YBNlaj82IsMTOuY5alL7502kUpSpoK5jjYAbhnOOxLWqaMNkxNR0kkS3nNSncRTWMeZyfvlSAgotUuWai76l6nOpj3LQ/UPUkZ9E6kzDimIFS2xrQAnai3RoOtJtZCSyK2qY7kcMHjBzLfosGSEa9KGDIWIoOpjUStQGgserBk1VBorYOsHStqFEoUTtarDC1HR6PaQQ9qluVBqr3rOxIPO0Hi33L+VUWXMW2AzePdGMk8kaWWic6kEYwu4xVqFos9WP5n0tlgS3++anFafBG1MK2b3Y//DdcECJPwVZVshoPGB2iJ5VF58AWtB4y7/MNzb56KUrPeQL9FGB7lQV60dZOQOCPgzv+c/oTmV8H0ghVO9WK0nOezjugvTi0V1lQ1aBOQN4uLvXcI6FqCufc92sBzx1satx6jVFNRL6hc+4rz5GJ2YiGVQ4PKu0bX05OKRRhJtyNgrGIX43dDJNG3SG46WYy/3C2mEIOnZpR7EGjSLuqMJfKQl1S0AkIhINKBnpIta7ALqZaOPXnEKOaiHlDTAVgiVI7IC5il9sQoC+M37TM6+kdbGKAXXy4n0bNvRBpoCNR66TawlmAqP14wxqPKkG0V1m42eUH3qz0DWBOoaWPv3Wi6H9wvWoi5g3Vhgq5FtLDyoRPUAIIowAB1AqL1saKyJqnaciH8bNEW6cpDXpRYVa0hJZ6VAmivcrCzUpQa9YDRq2ib1/qTyRGNRHzho97+7DwPx0c6tCr868qf6GYadP2bPynIAdM7Mmr78YATzFzLuMgp9SLCmhmzu2mXe1VFm622dVMGuGcgB9MZUVW4U8kRjUR84bgRpNhjNcqWLoOIaOm5eHNmb/ppXw3Bvg67ZB8PUmpFxVdXNXMtOvRXmXBcqnp2Qi4hlDlEaiFEsX4E4lRTcS8IcoUhUKvMDqoVymQWfrslnRWwRzodAgX/ZkH3Fbg+vvVNdfcz0fHdFjquzpzZfrOFmuHuVQW8FdGPx1VQz08j/jXueVm/InEqCZi3pDjbua5GNLb/ZGMc1cKCtTJiOaAepmJf0B1REIhB6f6OEzNjtc4OintqKs8qgTR00k9tFoU4spZx1YUC6cWWxP8J5atq2XTXlEsnFozBVCvfAkLxcKpVQkc9lxWTomyolg4tbrVhzlO4rUfrLApPqEenVHLaX2LFVgRCrviw6yXegN9B3XijXqh6LLVxlgxa+5tqoaJlDq0RlVQFt0q6sGA2BodU9tarNTCl2GHDr9LURWURfc+i7j4LktBl9Tq3m9TtJALdejwuxGWJbdrii6pnUey2+LgYsz2cmsU1UFZWIMj47ssC1GmeBO1xVV4bAA9lEmoosV3WOGqw66UpofoAuMfnRDorrXv5iLSrYRuNaNrBWc6R1PPi7QJom5BsKFTSDWOGZlHn31MlFh14kVtcZ7HBmwz0TUJJsyu2mFFURF2pSo9VQr0EeQbiHw3FzFuJWDWxdFb7unrGVxQhWr0ledqvaDpxjh1QC1UmQdubGFRb40AtVVRW5x3chTfRnsFJDJu1m6lo1Rp2JX69MayxJepcXMRPN5qjlbyt87RTFAxGHCYXmlW6zV9QrD0UM8oF8wqRCldIUBtVdQW53lsQGt7u7j8uLmlqqHKYUVV2JUaBxc8y+zLHmrcXATdSpgnMs+q4C5qbzdGch370Uubp6OKUAO16HE6QO2kNmqLTnzYwWpFrnJYUR92pdTBhZvGl9DK4QvJ/GA+wdkZpHrOOcgx+TngyZjrtRDM6os2c4yv+C5m6H/OohFutaVRW3w1Gq3HZBfhW7IyhxX1YVf89C8np5xMoWSph6rxqlHqVsLf4oAww7QhDcrC+oSHsnPS+C5OKgE7LbwYMsGI3qetOkBtVdQWowNyZTKfh61tCFezMocVvG7CrpSmxygFFvEUoz0odXNhXrLKXfxkGjJboeoOii4g8eFc19c/QAmkjzAq6EbczImVMQ8U4lqtNcCNuYhJTSeDHzu5eTLpCqtE7TxHoLAOMcyhK2ZjgiytNbu4fTgqg5WhdhGAoFWvILBWi6xQSwa1M/VTU6snVtzsLko8eEp6ULy6n5xaN7vZ2UIQ6qazswEaf352akeMRO1o8fNSi654JSyv7TAUajPvfAf/FmcIG4jj4gVhENTC4IXfuo2s1xeBUcaAIQZBLYxF+K3771gsLu65/XiCWRbmpRYuKebsM3VztRNZjJ5Ur8JYY8AQAWqNBgWLv0zEMTS1UvXyfnXNzXqcLcziXI0AvnaODj5wwIR6F2z5YtdeDQ9ObBVU1aADyMSNiG88MKoddZjC/Js6FjG+S/pE7NFp1aBUHfilexEa1Jgy6GqEMJYTWGDQrCfTKDJuamiDFKvG57ybyolhFFI69Qx1lWqHx/U/7+7RdbdwLLKs6MRR1Br7nfKktnoNFKJ6ohhXI0QmchZjV1c1z8PWtoqElTPT0+ouoNKpJ6CrVDt4olbKFo5FlhVlIkytWSHoKUp8m9mDVQdBKOt4Lbhxz2GUMZp/NuvvSUOy49GsEJRwuFna2N/UqHb88xBNHYs0qtbdIkytqXTKk9kWN4Vi6n7MVMuc9dCG5YQk32GaPg7joroLURWmuvWiG4qsQrXjD/xNHYv4moXeEKDWr3TkqZjGASnKgrKYkExa7jWn4o2bIPW2SJWMm+1XAXKGPgbv/HZx6Tv84bCHTjgyLA3R1LGIkYT2iQC1fqVTSQ3drPlBWQzNFKPUUPs2DU6tqylOODEP0ot6LyfwEMkivS/0gSYSb64uQqpUPv7sr6ljEV9k0xsGsWXhnIN7Lf4N/4jj8DEUahM6R6J2tEjUjhaJ2tEiUTtajJxa9d7s4yvPYb3o9ihOlSPenrFi1Jr9vCCwVq5P361pzz+CgAMyXeUfjxWj1pxQjsFEYsb4aO1tuAqw83D7CbtRAzUPLBHoLWn6bXo7DoPU73507sYGtls94JWVxejqAYOm1gCKjm5dAfq2nQ4B9flC3anUIEytCYviZn124Pg3fiM9mlppSiSgVoEOR5xIKeiSwo8fQ4OEm0/UYdxGqgd0PTOJHIKfX1N06DPUWhAf9MX3DsMrwUg2QIBaPywKRjs9C8uDzHpWnMdbTUo9S0n5Ac4uQhwDm1pN/Jg5RR10HYK3pZSgNHJM5OeXPoiOWsz8IFKbUeUdJhjJhggb9UxYFLVs87iqMbAwpJFJaayhOFiuBm00CK5J6uPHtBN1GD6eDg59nnhAO/LzS6HDfL6xydeO0WbUeIcJRrIhovxGTSQsSjZ1seHHiNBIO6UpS70qokyRrMqqz98qL20n6jDWdZZaVeSYmM/3QdcI/ONwG6PNqPEOk0VEsgHCbko0LAooNN5JTBkVZ+d0dmFSsq/GFbjIwJDDiQx6coxJuALVmfl411bUoWIuLeVJWeSY+M83MMe08Y0aoaJem1HlHSYmkg0RoNYPizKRYDCPe/sqKXo6OFTPW35KdMiMnIMz5Jhl0FsTPwmTYW0c/HgKHIOiDh8QOGLUVJ8mpZFj4j9fwVGW0O4qRptR5R0mJpINEZ5GmbAonOOZfBHxRYel0pR+hk7UwpzdvF9dawJmiBtZ7kFRh/9FKkhGSXEG50eOif98AjoNHYYx+8umWosYbUaVdxidN1VFsiEGuq5l/BhUl4E4/lgtDJFa45EES9jEblMMkVozi07xY9phiNSm+DGdYIjUpvgxnWCI1CZ0ggFRW6+IcHIitMeXWmG0pLap2iEGMYoI3UPG8nHOJ2LHQK0OC72xT7Sk1lgz4EF1/repV0Q42VrDxn0n1OLgQj1DLyen+mLxNy4R3XTIjAfQGjGKCNe1jikeq7iwbkOtUTtgZ7iHc4bcHKf7/tbCl+LsHJt/+CcyrMpNrbaNblwuwtTWqx0QEoALlXjxgzpHrG+IFGBkU68UsCLAiIScOQBrSK36R2hfqvZmrKSxx1mcnat5DulLb1T5hC+ZiBdmdIgolUWM2oFLzxjxg2ot1LjtA1T5MQbUWI00+sJGzlH6CD1GrRYV7uzTjc3zbFC4qhspnzCSiXhhRrcIxx7IQmoHY0QLih9UawE7TFVnjtv1WG2p6wJz4BqtNvgI8wna5apoy3lRx6pupHzCSCbihRndokEwGC1ZNQKbKFlB8QN+oIDqBbpGbqgP0qajlkv01TGPMIIjbdbGG4ZRWlXd6AcrwV1ZnDCjcwSofb+6Zglq3dfRy5gMg+IHdGIch6CaK326tgmjqzI++NiwMF4EH6G1gR6E8L2gjYOoUVpV3ejKnNNgxpfFCTM6R5RYtV7tgOqJ5ugixA/4WlxHb1kjCmQB0RcCigndhhrz0Ytq51/zCCT4uLmFuy8az9kb6zciJSzkVTd+vxZqV1fJRIwwYxEIt1pfjGLUDpA0sPLGiB84kQ6umqjFfZtGtUYDgpcv6JXctBKoMCP4CG5bfs4GsKZlgkM1Z4X1N/rOaSCZCAozFoRwTD20WpA02GW7CY2X4OqpxfKc/0Q7GKZ9DfvPy36LYaGO2lVRO2DqPsw6t0TUUTt8tQMaa81E7GdGHbUDVztg2jyE8+fDxIBM8QndIlE7WnRJLUOQPR0c6u8OHwHQm2NTaxr2AvF6WBkPaojpFt232qws9HrnaHeanRXOTTdBBxgwrSsshFr/VGHn0N3pRoAh2TmH41yp1cZCTxJ27txFYWyokcCZaJx7rzrvNRp0QK3Gg9Ftcf3dOdKyJ4ioU/F08gMKJxXxYGp+OzlpibXy92uh0VZoBvjKc56TfDk59UO/4LlqhOD+OzZVYBGaTH2Z6w7+T4UwtSgv+iJBK6zy017zm3MWjVNBtY1R2Bidswn9ojZUBGfD8KknlGmxgZD2J9yuClCLhsJpJJqRq44Ho4Yt/jZBeNQDA6jFP5Uw/2R/VegXX4Sm/gN605gNEGEBjT8RrYkHowZa/jYLFRWg+I4adJxmU8vKQr/gf/3c1E3EAI0ZvSFALbxhmYs18WC0NfO36mCMgEhlGKqM9E/2m9Av+F/jz8GE9Gmx8B0TGsje3FTXUxUPhh0vBSj4XUzjuNBFQ1EWP0aVkdrNloZ+oUkKITzclEscQfjKc+NTqT4IzSgRFQwGjQxj5PdrURUPho4zMEflbzdVpaDcVdSirVwVNvrbzLRNSvpogXMvjq9GZ5moLQE93I14T26UCFOLNvoTLh5WHcmoN1okakeLRO1okagdLRK1o0WidrRI1I4WidrRIlE7WiRqR4tE7WiRqB0tErWjRaJ2tEjUjhaJ2tEiUTtaJGpHi0TtaJGoHS0StaNFona0SNSOFona0SJRO1okakeLRO1okagdLRK1o0WidrRI1I4W/wATjxfUGKBkLgAAAABJRU5ErkJggg=="/>
 </p>
 <p>
  Bu bakış açısına göre; bu devlet şimdiye kadar Kemalist bir devletti. Küfür devleti idi. Şimdi mümin, abdestli, namazlı bir adam tarafından yönetiliyor… İşte MİT başkanı öyle. O nedenle o devleti şimdi anormal derecede sahipleniyorlar. Hatta artık devlet derken ‘biz’ diyorlar. Buna çok hazır olduklarını düşünüyorum. Zaten Millî Selamet, Millî Nizam, Refah, Saadet, şu bu partilerle verdikleri mücadele devleti ele geçirerek İslam davasını yürütmek değil miydi yani.
 </p>
 <p>
  <strong>
   -Muhaberat devleti olma yolunda ne aşamadayız?
  </strong>
 </p>
 <p>
  Aslında Yeni MİT Yasası ile şu anda Suriye’den farkımız yok. Ancak teamüller o kadarına müsaade etmeyeceği için tabii ki uygulamada bir Suriye olmayız. Ancak ülke geneline değilse bile kişilere ya da belli bir gruba yönelik olarak benzer uygulamalar yapılabilir. Her türlü veriye erişebilen ve fiillerinden neredeyse sorumlu tutulamayan bir istihbarat örgütümüz var artık.
 </p>
 <p>
  Maalesef dünyada da trend Putin modeli. Eski istihbaratçı devlet başkanı. Ülkeyi CEO gibi yönetiyor. Her şeyi o yönlendiriyor. Kupon arazileri, sermayeyi o dağıtıyor. Yüzde 70-80’lerle seçiliyor. İstihbarat elinde. Bütün muhaliflerini istediği gibi sindirebiliyor. Ve Rusya bir taraftan da kalkınıyor. Bu dünya düzeninde topraklarını bile genişletiyor.
 </p>
 <p>
  Öbür tarafta Batı, demokrasi denilen düzen içinde büyük bir boğuşma yaşıyor. Sürekli fikir ayrılıkları, ihtilaflar, tartışmalarla zaman kaybediyor. Hâlbuki bizim kaybedecek zamanımız yok! Bizim için demokrasi o anlamda bayağı lüks. Şu anda bilinçaltında bu konuşmalar bir fısıltı şeklinde dolaşıyor.
 </p>
 <p>
  <strong>
   -Bir yazınızda belirttiğiniz gibi Türk aydın topluluğu arasında bir kriz var mı? Böyle bir sorun algılıyor musunuz?
  </strong>
 </p>
 <p>
  Benim sınırlı mecralarımda yazabildiğim kadarıyla ağırlıklı olarak onlara konuşuyorum. Benim cemaatim de orası diye düşünüyorum! Bugüne kadar her yazısının altına açık imzamı atarım dediğim insanların çoğunda büyük hayal kırıklığı yaşıyorum. Türkiye’de, liberal kavramının itibarı dünyada olmadığı kadar yüksek. Bu itibarı şu anda çarçur ettikleri kanaatindeyim. Hatta birçoğunun acı çekerek yazdıklarını da düşünüyorum. Bu dönemdeki tavırlarını silmek isteyecekler muhtemelen. Çok partizanca yazıyorlar. Kendilerini ikna etmeye çalışıyorlar yazılarında. O çırpınışı görüyorum.
 </p>
 <p>
  <strong>
   -İlişkileriniz devam ediyor mu onlarla?
  </strong>
 </p>
 <p>
  Tartışma olmasın diye temas kurmamaya çalışıyorum kimseyle. Takip etmiyor, okumuyorum da hiçbirini. Hepsi çok sevdiğim, kimi de dostum olan insanlar. Türkiye’de liberaller hiçbir zaman partizan olmamıştı. AK Partili de olmadılar, AK Parti onların bulunduğu yere gelmişti. Liberaller şunu söylüyordu Müslümanlara: ‘Siz özgür değilsiniz. Bunun çözümü herkes için özgürlük getirmeniz.’ Şu an haber kanallarına da hiç bakmıyorum. Muzaffer kumandanlar gibi üst perdeden, alaycı alaycı konuşmaları görmek istemiyorum. Bazen kendimi görüyorum orda. Zamanında ben de çıkmıştım o haber kanallarına. İnsanlar bana da böyle mi bakıyordu diye de ayrıca rahatsız oluyorum.
 </p>
 <p>
  <strong>
   -Aydınların hükümete ‘yapacağın her şey meşrudur’ fetvasını bu kadar kolay verdiğini söylüyordunuz. Bunun sırrı nedir?
  </strong>
 </p>
 <p>
  Bugüne kadar söyledikleri şeyle çelişen bir tavırları var. Resmen liberal bir dar-ül harp tanımı yapıyorlar. En aklı başında biri çıkıyor ve Mao’nun tutunacak son halka teorisini öneriyor. Cemaat düşmanına karşı PKK ise PKK, CIA ise CIA, Ergenekon’sa Ergenekon, kimle olursa olsun işbirliği yapma hakkı vardır. Yani bir liberalin ağzından bu çıkmaz, ama çıkıyor.
 </p>
 <p>
  <strong>
   -Nedir bunun sebebi?
  </strong>
 </p>
 <p>
  Bir Cemaatfobiklik var. Çok kesin. Burada Cemaat’in hataları da mutlaka vardır. Kapalı devre bir sistem olarak görülüyor; sağı solu belli olmayan. ‘Tayyip Erdoğan’ı yine görüyoruz, biliyoruz. Bir şekilde onu oylarımızla değiştirebiliriz ama Cemaat bütün Türkiye’yi ele geçirmiş!’ Yani bütün tersanelere girmiş, bütün orduları dağıtmış gibi görülüyor Gençliğe Hitabe’de işaret buyrulduğu şekliyle. Aslında her iki tarafın da bilmesi gereken şu: Polislik mesleğinin de savcılık mesleğinin de askerlik mesleğinin de kendi mesleki arızaları var. Bunlar Cemaat’e gönül vermişte de aynı, Alevide de aynı, ulusalcıda da aynı, milliyetçide de aynı. Benim savcım, benim polisim dememek ve bu kronik arızaların üzerine gitmek gerekiyor.
 </p>
 <p>
  <strong>
   -Burada mücadele sadece Camia’ya karşı mı veriliyor acaba?
  </strong>
 </p>
 <p>
  Orada ‘bizim oğlan böyle delidir, doludur, hani ağzı biraz bozuktur ama iyidir’ gibi bir kabulleniş var. Bu kişiler Başbakan’la birebir ilişkileri olmuş ekseriyetle. Erdoğan, birebir ilişkide insanı etkileyen bir kişi.
 </p>
 <p>
  <strong>
   -Sıra kimde, hangi kesimlerde o zaman?
  </strong>
 </p>
 <p>
  <img alt="" height="291" src="http://web.archive.org/web/20150830091157im_/http://medya.aksiyon.com.tr/aksiyon/2014/06/16/liberaller-bugunleri5.jpg"/>
 </p>
 <p>
  <img alt="" src="data:image/png;base64,iVBORw0KGgoAAAANSUhEUgAAAJsAAADGCAIAAABKE2XyAAAap0lEQVR4nO1dv08kS3f9/ob9Oza1nJBZDoicITkiJyRxghMCR5ts4MAkSJYsISFZcoBEikhX++mLQHbGht0GvECzHyDKwXlz3plbdWuqe7pnhn599PTEzvTUr1u/uu6pc/8UJowLf1p3ASb0jMmiY8Nk0bFhsujYMFl0bOhi0ebsvN7aDiG8XF3f7uy+3vzou1S/4fni8m5vv/r02WTx/tQ8HB1Xnz7//PK1r7xMmqgjqtkWb3X988vX6tPnh6PjvopXjtYWfb64RJ3f6vp2Z/f9qcHnrzc/0PrVp893e/v11ja/WgbN2Xn16TOSer64rD59frm6xle3O7uPJ6fLZ6GoPn1mmvcHh3d7+8sk1Zyd91SuFpiz6F///Jf3ZoEZHo6O7/b2X66uny8ub3d2Uei3uq63tu8PDkMI70/N3d7+7c5uL+XjfBBm1qVFh2gyTfP+4LDzHPBW19Wnz7++fe+vaKWYs+j9P/3z//7DP7789/9kfvDr23fMJ7AiLKcjKYTwcnUN6y4PdKD48yGazKS5zBzwcnUdLxargbUops2Hf/23hYNVATNz9LzV9fPFZS/lu9vbx0B5vrh8ODrmABqiyVALpPn+1CwzB5guvkqkLVp9+lz/zd/99c9/KU/o/uCw3tpWQ75cXddb2+j1XGWfLy7vDw7ZWI8np8gOH8ZNUG9t80lO7GG2purP8flbXSMpLOevNz/wT/QGbnyeLy5RNnyLcYkHkM7rzQ/to5j8kWxzds6fY2+IfqBZV58+c90xRXqr6/JW7QDXovjv//7lS/lgRYvcHxzSMGh39HrMaXd7+7++fW/Ozt/qGkZCqyW3IRgo7CW3O7vcPcKWd3v7708NxtbzxeX7U3O7s4sPMYjxW3z4eHL6fHH5cnWN59FRdDA9npzSDHgGrY9nkNT9wSGeQdXuDw5fb348npwya/zkbm+fu4pkkYbDAovWf/v3+WXV4K2usS1CG2l7waI6mLR6P798jbchZqDoNPjzy1fdTmO8IjuagXnd7uzqw9ozdOf188tX/oTj9f2pqbe28Txqh/LAoiyPZo2k8BOvSMMhZ9HC1fTl6lpfvNATMY9pr9fPQ7TS1Fvb8TZEB4rZtnB9DbLmYeZ/ODr++eUr+0GYfydBL2E6P7985dxwt7evcwBKjmJj36slNOXXdIIsFl6RhkPaogt3vAosjfynWi7u9WwCTJv6k3g60oXNbIXYZEHm9ru9fW3W5uz8/akxJtRNnI4/kyZLjuf5c276jAk5zZrqJItU2LDdkLDo47//R6uNLtqdL6Y665qVT19S8atf377jpAIpmL3lw9Exz6Rgtre6fqtr3Yhi/4Xxil7CbQ6GlA70MBuj+Eo3TVwFkB1K/nrzA3nBKqgdV0qdmR6Ojuut7be6fr35odVJFgmHUwMN2TmLPv3nf7VaNYHHk1OeFmEzyeart7bRed+fGh2vABr0dmcX1uIuifj55Su2Fa83P9AD7vb20eg4ZvttdZi17PtTw11lvCIS+ASNztaHpbGBMiXnzlZLqAM6zIzNrR8eRoeIi7Q6i04YASaLjg2TRceGyaJjw2TRsWGy6NiwKRYdyO/Pk/oOXhQ4gKs1OcU6I2FRvDv+dq67tY0XrNWUplvT52FOH1thjU6xzkhYFG4QnBLgXXhoBxAwkN9/GU+qnuN/FFiLmlPQEII5cBkOA/n9cSDV7bfm8PZDIG1RnfqS0+DzxWXv0+NAUxyO+rr9Vj08HwWJWReHy+o50tNnfBIf0vJJHm+Cp8NPcHKN5VldGUm/P49DwVuIBwqSxfk4S5VkRKCoPJvVepUwKOAnx29p3Zerax5lw+mdqePCuvSL9F6Xx+KcA42D2nge+AyJI7ofIXsBrnz2Bs/vH2ZOKLhZkq7T+4NDGJKzhceIQN+CD0dP7QsZFPgK5/XocJjGjEPbq2NJXfqF+/YCZwI8RGGeTuCxquD8wt94XvkodLGxN3h+fzrO8LnxcgDYs3gdThkRGF5IjR69cgYFa/RwdEzz80N2LK+OXl2as3M0V+/bFGtRbTtYTr2MyoSOHdTaAXVRNA5t1srz++vn8U6N0GJ4jAhUgdMJKbjlDApQk5SBgLEIWgJNVVJHrQuIMg9Hx70P2TmLov76CS2q+3j0LOPeMwNXO3LMNkKtMn5/4900r0+/vn1HqThzeIwI0yFIwS1nUKg/P8z3cj5WWMdkXXrHnEV1qgzzBA4yobGuoAlMK+A4gkWHKxucP8OxQxae3x+ssLe6RlujdbQDccpl23mMCCUwaJ8rYVCw2DQq+Hy6GN0fHMaMKq3jwrr0jjmLcguHxVz5tywQlhMYzHQ3PoMVkV77mG0EKoLn92cr3+3t83mTF3fIOqNWESMipuByhSthUJhi3+7sKvfY2/ybOi6sS7+wYxR/KJ9qwsdCYq8LLtbHOsycQGyK72VCX5gsOjZMFh0bJouODZNFx4b+LbpeXYkkhuaX4EWzR984DwY6XE0caowmj/LXiKH5Jb27ydT/byRF8hjEomvUlfCQ4Zf0YollZDiSgBX1Gu46LbpGXQkPHr8ER8rLp9+747MzxWkQi24ghc7jl/Ry73pJGY4k2AWNpMhC2HPdWP+C6hhkV9wfHFI1gx2zM79E7+NhYsH/jZiFp81BFgjIA8FRskjyS+BO0BN/L9Mk3UTbDZ+T5qK3+T1JDjaLOln13iaKZCRF2lk0pPQvVB0jzFQqDMljSX4JXC6Yq3GDMylmkdTmQOvgKzi8YiULj18S5kWL8pnGdBMCjqP7g0PY4OHoWEkaSUkOuoDoG0e3QOLg97Bb6MXqjhbVQpspVF8DjAexA79Eb1yHmYPdE7MwZTO0RQwpLQlnVI9forNlPtOYbqJApurXYw/2JDkwSagYDK4/M011Zbaa0q1FYwa6uW2vRSc9pzO/xHxYzVggVUrMIqnNYfZfSSULj1+i5Kl8pjHdRIGp4q2u4a5Hf8pLcih7C1XQCUwL1vbFIcEzMpsanWc8kkdnfgmeQYJU6PDELEzZ4uv4wVGySPJLwrxEQ0mmXuOi4+JcxXSjvCQHX1HM3krbqu2Lg7WoGZFhfhL3SB6d+SVhNiPpds4Ts0hqc6gYIVdWo2Th8UvYJ/DJwkyVbqIwvIiXq+vXmx+kTJgEjcaOsre4uUVbYVJRSZFF1gwhtmi88qvGhEfyWIZfgq9MMZJiFqZs2ARxDwImdFLJwuOXUDeMK1w+U6WbmCZSeko1ozovlORQ6RC+PoAxyt27l6mH9Z/UY2dohmk50CgbdeK4XqzTohjZnMQgzNvWNqu8DPkhsE6LNmfn5sAB0kjrKs84sE6LYrukooutXrwmJLHmdVQPycoX/wkZrH9nNKFftLZos0TYjEJsIAsigxU0SCskLIrjgowvrIO//nZnt63Tavk1lcf3yyRSghXc8y1HwqJGXjpGW389jgJaWbQXFkSsQDAQeicwLIMu6+gQoXMMNpAFkcEKGqQciZP6h6PjzJ6zrb8e0augPlxerOVZEK83P5Dv0FSKIQgMy2DOom91Dbc+y6c36/SOrRc2I8k00PPrDiobb07AjySVgsDxBU6hM8yBQoWOfAraIBltEcO+GAhpjzeMp0oZqHMoCJvhsSA0gEC5ykY+4Eesl6FQXQiPOVCu0OGlYMIj5LVF2CZ92C6NtMdb7yfTNai8nrDI6W9YENzct1XZSHISgkOlMNANi8ccaIoVOjIpsD/ltUVWEBokxBZVmigV/RULw2bELAiNfdZWZSMT8COmUhjEHKKYORDKFDoyKWh/ymuLrMajkNgZcTwlZ/yFYTPiTY2OFY8SkGFBxJwEj0phUM3fqo+ZA+UKHV4K2iCF2iJDw1oU4ylmvoSZKMjCsBlJFgQ2CMGnBLSKruFRKRTsLkg/yRxoihU6vBS0QUKZtsjQSHAYNCAHK0zP5cKwGUkWBE4YDDtSvfMeC2JhwA+jl0GQ/8doH0nmQKFCRyYFbZASbZGhseCEAe2iUkwTNhwLLPrr2/fNObGcUILJmzY2TBYdGyaLjg2TRceGEVoU3p5KJKv/UBihRYGkQ+aPgE236OPJaTft0tX4LDfw1W7TLapXoMuxGmmPvjQc+sVGWxSHasmvsFh6vAjvElm/aPrQcOgdlsOAw1WKvOMmOs4t9duMJgMPe399+84zUkbu0jHHJ/GYGVK8dIcUsNnh+Ti9JUmGgPGBx5wEfHK7s4tOgzNbPBN7SGJaQpjXcKAuONYI9d0qe01lFngHntSIvjS00hwGOrcpC8A/dH3yiAR09/NeJq8FGte/etHjplTHapj3JxvmQBXpM/BJj5OA1HBHUW/Bxg2SpCWEeS+etozhIGJUaEwR3jlnW6EYvWzlclG28LeyyGLHZNLxi1Ki9CoYoa5/vWjcONo9RrJGPRjqyIwZAnwyw0mIw6MnNY88WoLx4sUtoy7hx5NTdZdq9dFWPW7irEW174fZ4p+84x18IoG6+1UBjZQXU39PPsqIHkBGBX8jKA/+jhkChuyS5CTEtOmkaoZHSzCEMdMy6kDFwmTepkjo6d0ZntZhCDLTgrtlSEbB12QI8xbS8afkgUriASVl8XVAA+zLnKm0zNoo7AoZTkIsxROrZmRoCcaEZuXm1ozNqOloSXoPtpfgMGgsKc6Q3A4kq2Rqrp1dS8yeq6I32K3EF7w5COAP5wsJNhFYArFOG4YAZ1qu7jEnIe4uZn4mPFqCajiYltEGIT0KveH9qUFJ2CbaVr3MwAs4DNW8nFf8rbZ+zHwMkXXjxJuz89v5MHsA9zs6RNCmr/ORfw1DgIXRHmM4CWbOjH9FeLQEo+GgVcMP0e24EvFNAUnpQsAKDmLRCX2BOjErzney6CCApsRaBCImi/YPJdqtHpNF+wQdeWu82DRZtE9AFXTQQHcLMVl0bJgsOjZsnEWHiOTxfHGJd8Hh/GudszDv1svDxh+t5i/k6idtxYZaxbRQeEedOC9szs5Rqlaveh2OT9tqR3hZLBT48Pzz3RrQjlET1Rin6t3elJs2MS3MD5OumCUt2kqgpoMaiJfFQoEPT3SiWwO66jf85+qlwHo/vA6Rq3UIPBwdd6M06N3F5ZGOKFvJDdluHMm2MS0Ud04kj2XQKs1uaiCMPKAoEfhIDu7ODZjeGZGGwuv1IUUiyehNZGJaxOQMg2QkD++HIFowToR5jAXQA3HzQF4NJB8TxRSbF14rufNKgQ8W2Pg/yPuh6yLfgHmkLUrHApdrj0Ti6U0EJ6aFR84gvEgeyR/iwzBb9nChuJLgLVhu1XeWfCCvBhIKhDxIvrmLgoiooy0OZxJCgMkZ3YX5tgoKQqQtymblJx6JxNObCA5j1iNnEF4kj+QP402HPkYdFPWdJR/Iq4GEAiEPU2z1IVK0IBnOJISgY1H5GJV4+DGOSzZKOYt6JBpDUahSehPejrxyyBmEF8nD+6FymvAYWlNvMatzPvlAXg0kFAh5mPmmmufXoeRNKpyJaWolP7BIOCvGerxwh5+2qOGMZUgknt6EtyOvHHIG0TiRPDI/JIvHvHqFGcGA82T+AU8NpETIQ1MwvdmsVsmmZkPxRaOzjl7aoobBnCGReHoTXkwLj5xBeJE8kj/k5gJECHzC3Rn3AVjJKLERP5BXAykR8vAUQ1Tgw/QbrKY6WrQftw0KQiQsyp0e17AgOzRDIvH0JhonpoVHziC8SB7JH/IQ4OeXr1wy+ViyYN4DGTWQDP8mU2zUXQU+kuFMuMGuZkTwOJFFRpzDxp3rtgXG7tAXInrE0OFMxmDRjxUdZGi2yoe36ASDyaJjw2TRsWGy6NiwIosOpHbBa6mFyfZOGOgdy1M4iiza1vfrwfNarDLZVUrddsOSt9UWW7SDN9/DQIOjVbKbH6WiLd3CYHXr6EBqF+bQdSH6JQwMgSUpHAss2s2bn8RAahdtk9XD583EkhSOOYvmvfnxj6kugXO4vLvfeB5K1C60SKpqoaA7j6ejtG6cRZAD2M4KIKQlYKo3q1IyU20rehe8qnkUji4WDYtieyhwPkmHBj0Pnru/g9pFRtWCQFI80cY90UwW8Q3cbgogGpaBnh8vU9w8pNczUzWPwlGOtEUz3nzAeCjV6p67v4PahadqocCQYoCahVnEN3C7KYAoYxKjzcvUtBWoC17VPApHOdLxXjLefBZLpxRlMlSOu7+D2oWnaqHg9PB4cpqMWKHpGN6MFrutAoiu383ZeTMTUYozTZbcq5pH4ShHWlnD8+abx/QZ5Xcl3f1t1S4yqhYKECpwRV6lSpJZmMv6yyiAaPEwQ3qZmraiZkCyah6FoxzWonlvvhbLrC6woufu76Z24ala8AH+BEnBqJkgHzAV1rOwtAIINqXNLHyIl6m2Fa7HMAJFXDWPwnG7s1tnQ4i6Fs178/Vzshq4GQnz/VHd/d3ULjxVC0J/QpIDGA7JLAwxYEkFECyl3Lt69dK2UlJxsmoehaO7RSeUQyenzcFk0e54ODreQFHmyaIdkdwwbgImi7YGFtQNVNYFJou2A7apG+teDZNFx4fJoj1go+KRJPR1UTi8n9FfwRtxy4v14DVu4avVKteqXvJKuob6SrwciTGavNqBl+5estTw4B56JE4sRF95Jc/tVlkRIGHRWMw8zEdlnhBjNfFISpCwqB5PE0mZ6g5ozs4fjo7zt3N6JE4sRF95JelLq6wIkb6bZlzcZh42OgY8RMUZSiXXvuL4IhRCzBAeqOqgwT/oroqHgiF46qwOjwqLFEfjUJJGPq+kvAOBg1wlMHgVUX5IHxa0SFiUxTL/aYAJo2MQQsBRshETaJz4IhyjHuFBXeikVcQSBwSsiL+pdoQEkRc9VnE0jpK8vFqbRsOv4uAfXhSTZSznIWHReBOk3t2kjkGY39GhTelO0TnWzE4e4UG9lWgIqrYkIz7QTYZ/Yoyyh8Etg3UkVg4vycurtTaabvc438SJD70dSVg03pupG7xK6RiE+Z2etq+JL2LIlZVDeFDiROwVT24pWQDMdfgVTl/NNf1q3qVfkpdXa0IJfFqYOPGhd08Ji1YRRZ0eYE/HAL3PiAl48UVMpKwk4UHPwdUGmS0l2xQvzZhX+CQocCHFhl2Yl1drRUxf4pTmcWUGQi7KFmG4dLGOgfY+Ot+9+CIMuJDRN1DihCdxYIBuh5stTBDFxqwb8xbK80rWmjAzhNIEvcSHw5xFm7Nz7BtVCQgDDjPn+1OT1DHQqHWxmEDVKb4IiROexIGpCcqgN/i5syWXIKQm7ZK8krUmXm9+oN2qSEjNS3w49HOuS8LqGqGcoD8y+rHoanpfHiBlrbcMm4B+LJp8o1glMEls8v2klaEfi67RCYyhyY3PhB4sGvNsV4b3p2YIMd4PjcnjPTZMFh0bJov2jxUEI8ngI1k0Hy2jczCS8tzhV6BzJv/wCg78kth0iz6enBr9UM9m+W+XhN4LNr4HrzDr0gbYdIuuJShrDHO+z/toHlYQjMTDRlsUDgD8nY+WsUwwkhLADaBix/k1co13KBIxmShRwQvPIaJ35Akceq5top97mhQqjYHjAj39hwdDFfqb+aAg/LY8C/U6LGSKINk7CdNtmgu5c1ze7uySEqvKDHQHJWVEeoG16P3BIXxSyAk3PpP0Do/AoZoRJrwTEGtSoN2RjvqczdzF1SsOChLmBRPyWaCEpDeUM0XgYFFnAI+rQJlQbQDWwsiOqFdfZUSyZmoBq36jJa5mcv5JeodH4FB+Bsg+JstYk0KZO6QmhUjZR/cm8Xiqoru6XhZBNDvaMkXU/WlUZHgUGkcBqURhhc1rZETAksR2urAwSSQsqkEQIPGQpHd4BA4dH0nEmhSYGMD50M2qHhcb9oIJCmK+TWahw51cqhKmCEiE+k9YSLdL2nTGLW8YIEzKFInUuyUdgnbWpeY2lhaWL6Z3eGSRzGoExJoU5vUO3E9T/5gQy6Ag8bdxFlh0+S1nnRKmiNlz8SfKSjfTjIn+oxF81Pc+hDc3wUrB/Mk6ePQOj8BhCpq0rtGkwDaBpBb8nPWH5IRGy7iLgoLEsTSSshfk/tQS34218GZgDGjuEzkJYX15q2uKKvz69v3l6lo3xtgNIV+dpYdzbyTGaGyDJL3DI3Cgh0KPJJlaiDQpdIPNNLlnUZMgizgoSMxW8WQv8BhHs9bCsyimEG682V+picJ1Gt29mcnM4RNzQnInUUOGOA+xFgWr3wzTtkBxPSJk6EOT4n5RUJDls/ig+N2iGFK6FHkjbCF+ffuePzFZfv2PCXm9Z/FB8btFMVfod48np0McZa3gPGVjZS9WgN8tiuVdVQ0X7lrbohlek2IFWWw4LF+XR31JTuwyWIEmxebLXqwAG31SP6EDerAoRnZ8fusFumjl4l+laAVPz/OPcT3COrVpC3Y/Y9QcaBHeiUzbOz3VqsjyJVsqXK3BxQf0thUUrBy9WTTZEJ4rv62Lv/c9mgdP78QA/qggZ6Wbg34s6jWEF+iilYsfRznDEYgUJV3n/uCQt31jkdq1ozcGdub8tvzzJHgLf6lSFqBt6JjNhLUovIk4FMXizxAaYebyxQO8CcojSvIHFga60HeMwvgf+ph+lRTOWBjwQ8G4HfhPfajV7P7kamaIXpDgMHCF4B+VXIyFLVHb+GKvXij2Al2o26E8/ke9tW0OuJPMipKAHwr4T5CgCs0znoeRp998JCIPoCb6CfaloIzgQz1WjS/2qqpKHOhCrdI2/gd7T144Ix/wgzDCH/TNqTMfojebwEcsRGIdRaOwnvFdcyMWEjtKUX8v0IU+0yr+R5BNcl44IxPwQ1M2OdKzhs/BqfhwJ1BzFv317bvxNofotm+s/RI7SvXv+HyYz5TH/1BuDtbREuGMJhXwQ1PWaVYHPT4v53JuFBLnugwGhfZSjh0CH/B5NDQeQJ11FvUCXeAZEh7uyuJ/4J/cJJcIZyQDfihgZqih3M3ESR9PTtFdVACND2/+kE3sjKp5eQg0OsTgGMoCcx3aiw9gV0nhDC/QhT7TKv4H8+JWKy+ccecE/Ijri20XziwZdq0S8nD4uBYtBJypm1+9PyAm38vYMFl0bJgsOjZMFh0bJouODZNFx4bJomPDZNGxYbLo2DBZdGyYLDo2TBYdGyaLjg2TRceG/wcH/j09lS1ovwAAAABJRU5ErkJggg=="/>
 </p>
 <p>
  Sıra liberallerde. Çünkü nihayetinde İslamcıların tabiri caiz ise ‘ağzı rakı kokan’ adamlarla bir iş tutmayacağını düşünüyorum uzun vadede. Yani onların da sırası gelecek. Aslında AK Parti İstanbul İl Başkanı Aziz Babuşçu ‘Bizim artık liberallerle işimiz kalmadı, bundan böyle yapacaklarımızdan hoşlanmayacaklar’ demişti. Fakat bu 17 Aralık sonrası yeniden liberal desteğine ihtiyaç hâsıl oldu. Ayrılış tarihi uzatıldı. Ama şu anda saha kenarında gerçekten kendi içlerinden insanlar ısınma turları atıyor. Yani o köşelerin hiçbiri onlara kalmayacak. Hepsinin yerine bir genç yetişiyor. Sabırsızlıkla hem de.
 </p>
 <p>
  <strong>
   -Genç Siviller’in iftihar listeleri falan oluyordu. 27 Nisan e-bildirisi verildiğinde buna karşı duranlar için böyle listeler yapmıştınız. Bugün için listeler hazırlanıyor mu?
  </strong>
 </p>
 <p>
  Genç Siviller’le ilgim kalmadı. Zaten danışman gibi kalmıştım, benim devrim bitmişti.
 </p>
 <p>
  <strong>
   -Ne zamandan beri?
  </strong>
 </p>
 <p>
  2010 Referandumu’ndan sonra sahada bir Genç Siviller yoktu. Daha uluslararası projeler yapma, biraz daha kalıcı işlere imza atmak gibi bir yol haritası belirlemiştik. En son da aktif yönetimden çıkmış, başkan ya da yönetim kurulunda değildim. Fakat bu 17 Aralık meselesinden sonra ‘Biz buna en azından objektif bakalım.’ Yani ‘Bu bir darbe ve yedirmeyeceğiz noktasında olmayalım’ diye düşünen birisi idim. Ama çoğunluk ‘Hayır. Bugüne kadar bunlara hep darbe dedik. İşte bu da bir darbe girişimidir.’ düşüncesinde oldu. Genç Siviller’in en çok tanınan ismi de ben olduğum için, inanmadığım bu tavır bana mal edilmesin diye durumumu daha belirgin hâle getirdim. O yüzden ‘Benim artık Genç Siviller’le ilgim yok’ diye en azından kendi Twitter hesabımda bunu duyurdum.
 </p>
 <p>
  <strong>
   -Kardeşiniz Yıldıray Bey’le tartışma yaşıyor musunuz bu konularda?
  </strong>
 </p>
 <p>
  Yıldıray’la biz o kadar ortak iş yaptık ki kardeş olmaktan öte dava arkadaşına dönüşmüşüz, onu fark ettim. Üslup farkımız her zaman vardıysa da bu sefer görüş ayrılığı yaşadık. Yıldıray çok iyi bir gazeteci. Ciddi argümantasyon kurarak meramını anlatan biri. Köşe yazarlığını ciddiye alıyor.
 </p>
 <p>
  <strong>
   -Paradigmanızı en son ne zaman güncellediniz?
  </strong>
 </p>
 <p>
  Her zaman güncelliyorum. Bir dakika önceki hâlimi beğenmiyorum.
 </p>
</div>


Kaynak: [www.aksiyon.com.tr](http://www.aksiyon.com.tr/aksiyon/haber-38789-liberaller-bugunleri-hatirlamak-istemeyecek.html), [web.archive.org (arşiv bağlantısı)](http://web.archive.org/web/20150830091157/http://www.aksiyon.com.tr/aksiyon/haber-38789-liberaller-bugunleri-hatirlamak-istemeyecek.html)
